{"toc": [{"section_num": "1", "section_type": "book"}, {"section_num": "2", "section_type": "book"}, {"section_num": "3", "section_type": "book"}, {"section_num": "4", "section_type": "book"}, {"section_num": "5", "section_type": "book"}, {"section_num": "6", "section_type": "book"}, {"section_num": "7", "section_type": "book"}, {"section_num": "8", "section_type": "book"}, {"section_num": "9", "section_type": "book"}, {"section_num": "10", "section_type": "book"}, {"section_num": "11", "section_type": "book"}, {"section_num": "12", "section_type": "book"}, {"section_num": "13", "section_type": "book"}, {"section_num": "14", "section_type": "book"}, {"section_num": "15", "section_type": "book"}, {"section_num": "16", "section_type": "book"}, {"section_num": "17", "section_type": "book"}, {"section_num": "18", "section_type": "book"}, {"section_num": "19", "section_type": "book"}, {"section_num": "20", "section_type": "book"}, {"section_num": "21", "section_type": "book"}, {"section_num": "22", "section_type": "book"}, {"section_num": "23", "section_type": "book"}, {"section_num": "24", "section_type": "book"}], "author": "Homer", "sections": [{"section_num": "1", "section_type": "book", "contents": [{"text": "μῆνιν ἄειδε θεὰ Πηληϊάδεω Ἀχιλῆος \nοὐλομένην, ἣ μυρί' Ἀχαιοῖς ἄλγε' ἔθηκε, \nπολλὰς δ' ἰφθίμους ψυχὰς Ἄϊδι προΐαψεν \nἡρώων, αὐτοὺς δὲ ἑλώρια τεῦχε κύνεσσιν \n", "content_type": "5-lines"}, {"text": "οἰωνοῖσί τε πᾶσι, Διὸς δ' ἐτελείετο βουλή , \nἐξ οὗ δὴ τὰ πρῶτα διαστήτην ἐρίσαντε \nἈτρεΐδης τε ἄναξ ἀνδρῶν καὶ δῖος Ἀχιλλεύς. \nτίς τ' ἄρ σφωε θεῶν ἔριδι ξυνέηκε μάχεσθαι; \nΛητοῦς καὶ Διὸς υἱός: ὃ γὰρ βασιλῆϊ χολωθεὶς \n", "content_type": "5-lines"}, {"text": "νοῦσον ἀνὰ στρατὸν ὄρσε κακήν, ὀλέκοντο δὲ λαοί , \nοὕνεκα τὸν Χρύσην ἠτίμασεν ἀρητῆρα \nἈτρεΐδης: ὃ γὰρ ἦλθε θοὰς ἐπὶ νῆας Ἀχαιῶν \nλυσόμενός τε θύγατρα φέρων τ' ἀπερείσι' ἄποινα, \nστέμματ' ἔχων ἐν χερσὶν ἑκηβόλου Ἀπόλλωνος \n", "content_type": "5-lines"}, {"text": "χρυσέῳ ἀνὰ σκήπτρῳ, καὶ λίσσετο πάντας Ἀχαιούς, \nἈτρεΐδα δὲ μάλιστα δύω, κοσμήτορε λαῶν:  \nἈτρεΐδαι τε καὶ ἄλλοι ἐϋκνήμιδες Ἀχαιοί, \nὑμῖν μὲν θεοὶ δοῖεν Ὀλύμπια δώματ' ἔχοντες \nἐκπέρσαι Πριάμοιο πόλιν, εὖ δ' οἴκαδ' ἱκέσθαι:  \n", "content_type": "5-lines"}, {"text": "παῖδα δ' ἐμοὶ λύσαιτε φίλην, τὰ δ' ἄποινα δέχεσθαι, \nἁζόμενοι Διὸς υἱὸν ἑκηβόλον Ἀπόλλωνα. \nἔνθ' ἄλλοι μὲν πάντες ἐπευφήμησαν Ἀχαιοὶ \nαἰδεῖσθαί θ' ἱερῆα καὶ ἀγλαὰ δέχθαι ἄποινα:  \nἀλλ' οὐκ Ἀτρεΐδῃ Ἀγαμέμνονι ἥνδανε θυμῷ, \n", "content_type": "5-lines"}, {"text": "ἀλλὰ κακῶς ἀφίει, κρατερὸν δ' ἐπὶ μῦθον ἔτελλε:  \nμή σε γέρον κοίλῃσιν ἐγὼ παρὰ νηυσὶ κιχείω \nἢ νῦν δηθύνοντ' ἢ ὕστερον αὖτις ἰόντα, \nμή νύ τοι οὐ χραίσμῃ σκῆπτρον καὶ στέμμα θεοῖο:  \nτὴν δ' ἐγὼ οὐ λύσω:  πρίν μιν καὶ γῆρας ἔπεισιν \n", "content_type": "5-lines"}, {"text": "ἡμετέρῳ ἐνὶ οἴκῳ ἐν Ἄργεϊ τηλόθι πάτρης \nἱστὸν ἐποιχομένην καὶ ἐμὸν λέχος ἀντιόωσαν:  \nἀλλ' ἴθι μή μ' ἐρέθιζε σαώτερος ὥς κε νέηαι. \nὣς ἔφατ', ἔδεισεν δ' ὃ γέρων καὶ ἐπείθετο μύθῳ:  \nβῆ δ' ἀκέων παρὰ θῖνα πολυφλοίσβοιο θαλάσσης: \n", "content_type": "5-lines"}, {"text": "πολλὰ δ' ἔπειτ' ἀπάνευθε κιὼν ἠρᾶθ' ὃ γεραιὸς \nἈπόλλωνι ἄνακτι, τὸν ἠΰκομος τέκε Λητώ:  \nκλῦθί μευ ἀργυρότοξ', ὃς Χρύσην ἀμφιβέβηκας \nΚίλλάν τε ζαθέην Τενέδοιό τε ἶφι ἀνάσσεις, \nΣμινθεῦ εἴ ποτέ τοι χαρίεντ' ἐπὶ νηὸν ἔρεψα, \n", "content_type": "5-lines"}, {"text": "ἢ εἰ δή ποτέ τοι κατὰ πίονα μηρί' ἔκηα \nταύρων ἠδ' αἰγῶν, τὸ δέ μοι κρήηνον ἐέλδωρ:  \nτίσειαν Δαναοὶ ἐμὰ δάκρυα σοῖσι βέλεσσιν. \nὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων, \nβῆ δὲ κατ' Οὐλύμποιο καρήνων χωόμενος κῆρ, \n", "content_type": "5-lines"}, {"text": "τόξ' ὤμοισιν ἔχων ἀμφηρεφέα τε φαρέτρην:  \nἔκλαγξαν δ' ἄρ' ὀϊστοὶ ἐπ' ὤμων χωομένοιο, \nαὐτοῦ κινηθέντος: ὃ δ' ἤϊε νυκτὶ ἐοικώς. \nἕζετ' ἔπειτ' ἀπάνευθε νεῶν, μετὰ δ' ἰὸν ἕηκε:  \nδεινὴ δὲ κλαγγὴ γένετ' ἀργυρέοιο βιοῖο:  \n", "content_type": "5-lines"}, {"text": "οὐρῆας μὲν πρῶτον ἐπῴχετο καὶ κύνας ἀργούς, \nαὐτὰρ ἔπειτ' αὐτοῖσι βέλος ἐχεπευκὲς ἐφιεὶς \nβάλλ':  αἰεὶ δὲ πυραὶ νεκύων καίοντο θαμειαί. \nἐννῆμαρ μὲν ἀνὰ στρατὸν ᾤχετο κῆλα θεοῖο, \nτῇ δεκάτῃ δ' ἀγορὴν δὲ καλέσσατο λαὸν Ἀχιλλεύς: \n", "content_type": "5-lines"}, {"text": "τῷ γὰρ ἐπὶ φρεσὶ θῆκε θεὰ λευκώλενος Ἥρη:  \nκήδετο γὰρ Δαναῶν, ὅτι ῥα θνήσκοντας ὁρᾶτο. \nοἳ δ' ἐπεὶ οὖν ἤγερθεν ὁμηγερέες τε γένοντο, \nτοῖσι δ' ἀνιστάμενος μετέφη πόδας ὠκὺς Ἀχιλλεύς: \nἈτρεΐδη νῦν ἄμμε παλιμπλαγχθέντας ὀΐω \n", "content_type": "5-lines"}, {"text": "ἂψ ἀπονοστήσειν, εἴ κεν θάνατόν γε φύγοιμεν, \nεἰ δὴ ὁμοῦ πόλεμός τε δαμᾷ καὶ λοιμὸς Ἀχαιούς: \nἀλλ' ἄγε δή τινα μάντιν ἐρείομεν ἢ ἱερῆα \nἢ καὶ ὀνειροπόλον, καὶ γάρ τ' ὄναρ ἐκ Διός ἐστιν, \nὅς κ' εἴποι ὅ τι τόσσον ἐχώσατο Φοῖβος Ἀπόλλων, \n", "content_type": "5-lines"}, {"text": "εἴτ' ἄρ' ὅ γ' εὐχωλῆς ἐπιμέμφεται ἠδ' ἑκατόμβης, \nαἴ κέν πως ἀρνῶν κνίσης αἰγῶν τε τελείων \nβούλεται ἀντιάσας ἡμῖν ἀπὸ λοιγὸν ἀμῦναι. \nἤτοι ὅ γ' ὣς εἰπὼν κατ' ἄρ' ἕζετο:  τοῖσι δ' ἀνέστη \nΚάλχας Θεστορίδης οἰωνοπόλων ὄχ' ἄριστος, \n", "content_type": "5-lines"}, {"text": "ὃς ᾔδη τά τ' ἐόντα τά τ' ἐσσόμενα πρό τ' ἐόντα, \nκαὶ νήεσσ' ἡγήσατ' Ἀχαιῶν Ἴλιον εἴσω \nἣν διὰ μαντοσύνην, τήν οἱ πόρε Φοῖβος Ἀπόλλων:  \nὅ σφιν ἐὺ φρονέων ἀγορήσατο καὶ μετέειπεν:  \nὦ Ἀχιλεῦ κέλεαί με Διῒ φίλε μυθήσασθαι \n", "content_type": "5-lines"}, {"text": "μῆνιν Ἀπόλλωνος ἑκατηβελέταο ἄνακτος: \nτοὶ γὰρ ἐγὼν ἐρέω:  σὺ δὲ σύνθεο καί μοι ὄμοσσον \nἦ μέν μοι πρόφρων ἔπεσιν καὶ χερσὶν ἀρήξειν:  \nἦ γὰρ ὀΐομαι ἄνδρα χολωσέμεν, ὃς μέγα πάντων \nἈργείων κρατέει καί οἱ πείθονται Ἀχαιοί:  \n", "content_type": "5-lines"}, {"text": "κρείσσων γὰρ βασιλεὺς ὅτε χώσεται ἀνδρὶ χέρηϊ:  \nεἴ περ γάρ τε χόλον γε καὶ αὐτῆμαρ καταπέψῃ, \nἀλλά τε καὶ μετόπισθεν ἔχει κότον, ὄφρα τελέσσῃ, \nἐν στήθεσσιν ἑοῖσι:  σὺ δὲ φράσαι εἴ με σαώσεις. \nτὸν δ' ἀπαμειβόμενος προσέφη πόδας ὠκὺς Ἀχιλλεύς: \n", "content_type": "5-lines"}, {"text": "θαρσήσας μάλα εἰπὲ θεοπρόπιον ὅ τι οἶσθα:  \nοὐ μὰ γὰρ Ἀπόλλωνα Διῒ φίλον, ᾧ τε σὺ Κάλχαν \nεὐχόμενος Δαναοῖσι θεοπροπίας ἀναφαίνεις, \nοὔ τις ἐμεῦ ζῶντος καὶ ἐπὶ χθονὶ δερκομένοιο \nσοὶ κοίλῃς παρὰ νηυσί βαρείας χεῖρας ἐποίσει \n", "content_type": "5-lines"}, {"text": "συμπάντων Δαναῶν, οὐδ' ἢν Ἀγαμέμνονα εἴπῃς, \nὃς νῦν πολλὸν ἄριστος Ἀχαιῶν εὔχεται εἶναι. \nκαὶ τότε δὴ θάρσησε καὶ ηὔδα μάντις ἀμύμων:  \nοὔ τ' ἄρ ὅ γ' εὐχωλῆς ἐπιμέμφεται οὐδ' ἑκατόμβης, \nἀλλ' ἕνεκ' ἀρητῆρος ὃν ἠτίμησ' Ἀγαμέμνων, \n", "content_type": "5-lines"}, {"text": "οὐδ' ἀπέλυσε θύγατρα καὶ οὐκ ἀπεδέξατ' ἄποινα, \nτοὔνεκ' ἄρ' ἄλγε' ἔδωκεν ἑκηβόλος ἠδ' ἔτι δώσει:  \nοὐδ' ὅ γε πρὶν Δαναοῖσιν ἀεικέα λοιγὸν ἀπώσει \nπρίν γ' ἀπὸ πατρὶ φίλῳ δόμεναι ἑλικώπιδα κούρην \nἀπριάτην ἀνάποινον, ἄγειν θ' ἱερὴν ἑκατόμβην \n", "content_type": "5-lines"}, {"text": "ἐς Χρύσην:  τότε κέν μιν ἱλασσάμενοι πεπίθοιμεν. \nἤτοι ὅ γ' ὣς εἰπὼν κατ' ἄρ' ἕζετο:  τοῖσι δ' ἀνέστη \nἥρως Ἀτρεΐδης εὐρὺ κρείων Ἀγαμέμνων \nἀχνύμενος: μένεος δὲ μέγα φρένες ἀμφιμέλαιναι \nπίμπλαντ', ὄσσε δέ οἱ πυρὶ λαμπετόωντι ἐΐκτην:  \n", "content_type": "5-lines"}, {"text": "Κάλχαντα πρώτιστα κάκ' ὀσσόμενος προσέειπε:  \nμάντι κακῶν οὐ πώ ποτέ μοι τὸ κρήγυον εἶπας: \nαἰεί τοι τὰ κάκ' ἐστὶ φίλα φρεσὶ μαντεύεσθαι, \nἐσθλὸν δ' οὔτέ τί πω εἶπας ἔπος οὔτ' ἐτέλεσσας: \nκαὶ νῦν ἐν Δαναοῖσι θεοπροπέων ἀγορεύεις \n", "content_type": "5-lines"}, {"text": "ὡς δὴ τοῦδ' ἕνεκά σφιν ἑκηβόλος ἄλγεα τεύχει, \nοὕνεκ' ἐγὼ κούρης Χρυσηΐδος ἀγλά' ἄποινα \nοὐκ ἔθελον δέξασθαι, ἐπεὶ πολὺ βούλομαι αὐτὴν \nοἴκοι ἔχειν:  καὶ γάρ ῥα Κλυταιμνήστρης προβέβουλα \nκουριδίης ἀλόχου, ἐπεὶ οὔ ἑθέν ἐστι χερείων, \n", "content_type": "5-lines"}, {"text": "οὐ δέμας οὐδὲ φυήν, οὔτ' ἂρ φρένας οὔτέ τι ἔργα. \nἀλλὰ καὶ ὧς ἐθέλω δόμεναι πάλιν εἰ τό γ' ἄμεινον:  \nβούλομ' ἐγὼ λαὸν σῶν ἔμμεναι ἢ ἀπολέσθαι:  \nαὐτὰρ ἐμοὶ γέρας αὐτίχ' ἑτοιμάσατ' ὄφρα μὴ οἶος \nἈργείων ἀγέραστος ἔω, ἐπεὶ οὐδὲ ἔοικε:  \n", "content_type": "5-lines"}, {"text": "λεύσσετε γὰρ τό γε πάντες ὅ μοι γέρας ἔρχεται ἄλλῃ. \nτὸν δ' ἠμείβετ' ἔπειτα ποδάρκης δῖος Ἀχιλλεύς: \nἈτρεΐδη κύδιστε φιλοκτεανώτατε πάντων, \nπῶς γάρ τοι δώσουσι γέρας μεγάθυμοι Ἀχαιοί; \nοὐδέ τί που ἴδμεν ξυνήϊα κείμενα πολλά:  \n", "content_type": "5-lines"}, {"text": "ἀλλὰ τὰ μὲν πολίων ἐξεπράθομεν, τὰ δέδασται, \nλαοὺς δ' οὐκ ἐπέοικε παλίλλογα ταῦτ' ἐπαγείρειν. \nἀλλὰ σὺ μὲν νῦν τήνδε θεῷ πρόες: αὐτὰρ Ἀχαιοὶ \nτριπλῇ τετραπλῇ τ' ἀποτείσομεν, αἴ κέ ποθι Ζεὺς \nδῷσι πόλιν Τροίην εὐτείχεον ἐξαλαπάξαι. \n", "content_type": "5-lines"}, {"text": "τὸν δ' ἀπαμειβόμενος προσέφη κρείων Ἀγαμέμνων:  \nμὴ δ' οὕτως ἀγαθός περ ἐὼν θεοείκελ' Ἀχιλλεῦ \nκλέπτε νόῳ, ἐπεὶ οὐ παρελεύσεαι οὐδέ με πείσεις. \nἦ ἐθέλεις ὄφρ' αὐτὸς ἔχῃς γέρας, αὐτὰρ ἔμ' αὔτως \nἧσθαι δευόμενον, κέλεαι δέ με τήνδ' ἀποδοῦναι; \n", "content_type": "5-lines"}, {"text": "ἀλλ' εἰ μὲν δώσουσι γέρας μεγάθυμοι Ἀχαιοὶ \nἄρσαντες κατὰ θυμὸν ὅπως ἀντάξιον ἔσται:  \nεἰ δέ κε μὴ δώωσιν ἐγὼ δέ κεν αὐτὸς ἕλωμαι \nἢ τεὸν ἢ Αἴαντος ἰὼν γέρας, ἢ Ὀδυσῆος \nἄξω ἑλών:  ὃ δέ κεν κεχολώσεται ὅν κεν ἵκωμαι. \n", "content_type": "5-lines"}, {"text": "ἀλλ' ἤτοι μὲν ταῦτα μεταφρασόμεσθα καὶ αὖτις, \nνῦν δ' ἄγε νῆα μέλαιναν ἐρύσσομεν εἰς ἅλα δῖαν, \nἐν δ' ἐρέτας ἐπιτηδὲς ἀγείρομεν, ἐς δ' ἑκατόμβην \nθείομεν, ἂν δ' αὐτὴν Χρυσηΐδα καλλιπάρῃον \nβήσομεν:  εἷς δέ τις ἀρχὸς ἀνὴρ βουληφόρος ἔστω, \n", "content_type": "5-lines"}, {"text": "ἢ Αἴας ἢ Ἰδομενεὺς ἢ δῖος Ὀδυσσεὺς \nἠὲ σὺ Πηλεΐδη πάντων ἐκπαγλότατ' ἀνδρῶν, \nὄφρ' ἥμιν ἑκάεργον ἱλάσσεαι ἱερὰ ῥέξας. \nτὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς: \nὤ μοι ἀναιδείην ἐπιειμένε κερδαλεόφρον \n", "content_type": "5-lines"}, {"text": "πῶς τίς τοι πρόφρων ἔπεσιν πείθηται Ἀχαιῶν \nἢ ὁδὸν ἐλθέμεναι ἢ ἀνδράσιν ἶφι μάχεσθαι; \nοὐ γὰρ ἐγὼ Τρώων ἕνεκ' ἤλυθον αἰχμητάων \nδεῦρο μαχησόμενος, ἐπεὶ οὔ τί μοι αἴτιοί εἰσιν:  \nοὐ γὰρ πώποτ' ἐμὰς βοῦς ἤλασαν οὐδὲ μὲν ἵππους, \n", "content_type": "5-lines"}, {"text": "οὐδέ ποτ' ἐν Φθίῃ ἐριβώλακι βωτιανείρῃ \nκαρπὸν ἐδηλήσαντ', ἐπεὶ ἦ μάλα πολλὰ μεταξὺ \nοὔρεά τε σκιόεντα θάλασσά τε ἠχήεσσα:  \nἀλλὰ σοὶ ὦ μέγ' ἀναιδὲς ἅμ' ἑσπόμεθ' ὄφρα σὺ χαίρῃς, \nτιμὴν ἀρνύμενοι Μενελάῳ σοί τε κυνῶπα \n", "content_type": "5-lines"}, {"text": "πρὸς Τρώων:  τῶν οὔ τι μετατρέπῃ οὐδ' ἀλεγίζεις: \nκαὶ δή μοι γέρας αὐτὸς ἀφαιρήσεσθαι ἀπειλεῖς, \nᾧ ἔπι πολλὰ μόγησα, δόσαν δέ μοι υἷες Ἀχαιῶν. \nοὐ μὲν σοί ποτε ἶσον ἔχω γέρας ὁππότ' Ἀχαιοὶ \nΤρώων ἐκπέρσωσ' εὖ ναιόμενον πτολίεθρον:  \n", "content_type": "5-lines"}, {"text": "ἀλλὰ τὸ μὲν πλεῖον πολυάϊκος πολέμοιο \nχεῖρες ἐμαὶ διέπουσ':  ἀτὰρ ἤν ποτε δασμὸς ἵκηται, \nσοὶ τὸ γέρας πολὺ μεῖζον, ἐγὼ δ' ὀλίγον τε φίλον τε \nἔρχομ' ἔχων ἐπὶ νῆας, ἐπεί κε κάμω πολεμίζων. \nνῦν δ' εἶμι Φθίην δ', ἐπεὶ ἦ πολὺ φέρτερόν ἐστιν \n", "content_type": "5-lines"}, {"text": "οἴκαδ' ἴμεν σὺν νηυσὶ κορωνίσιν, οὐδέ σ' ὀΐω \nἐνθάδ' ἄτιμος ἐὼν ἄφενος καὶ πλοῦτον ἀφύξειν. \nτὸν δ' ἠμείβετ' ἔπειτα ἄναξ ἀνδρῶν Ἀγαμέμνων:  \nφεῦγε μάλ' εἴ τοι θυμὸς ἐπέσσυται, οὐδέ σ' ἔγωγε \nλίσσομαι εἵνεκ' ἐμεῖο μένειν:  πάρ' ἔμοιγε καὶ ἄλλοι \n", "content_type": "5-lines"}, {"text": "οἵ κέ με τιμήσουσι, μάλιστα δὲ μητίετα Ζεύς. \nἔχθιστος δέ μοί ἐσσι διοτρεφέων βασιλήων:  \nαἰεὶ γάρ τοι ἔρις τε φίλη πόλεμοί τε μάχαι τε:  \nεἰ μάλα καρτερός ἐσσι, θεός που σοὶ τό γ' ἔδωκεν:  \nοἴκαδ' ἰὼν σὺν νηυσί τε σῇς καὶ σοῖς ἑτάροισι \n", "content_type": "5-lines"}, {"text": "Μυρμιδόνεσσιν ἄνασσε, σέθεν δ' ἐγὼ οὐκ ἀλεγίζω, \nοὐδ' ὄθομαι κοτέοντος: ἀπειλήσω δέ τοι ὧδε:  \nὡς ἔμ' ἀφαιρεῖται Χρυσηΐδα Φοῖβος Ἀπόλλων, \nτὴν μὲν ἐγὼ σὺν νηΐ τ' ἐμῇ καὶ ἐμοῖς ἑτάροισι \nπέμψω, ἐγὼ δέ κ' ἄγω Βρισηΐδα καλλιπάρῃον \n", "content_type": "5-lines"}, {"text": "αὐτὸς ἰὼν κλισίην δὲ τὸ σὸν γέρας ὄφρ' ἐῢ εἰδῇς \nὅσσον φέρτερός εἰμι σέθεν, στυγέῃ δὲ καὶ ἄλλος \nἶσον ἐμοὶ φάσθαι καὶ ὁμοιωθήμεναι ἄντην. \nὣς φάτο:  Πηλεΐωνι δ' ἄχος γένετ', ἐν δέ οἱ ἦτορ \nστήθεσσιν λασίοισι διάνδιχα μερμήριξεν, \n", "content_type": "5-lines"}, {"text": "ἢ ὅ γε φάσγανον ὀξὺ ἐρυσσάμενος παρὰ μηροῦ \nτοὺς μὲν ἀναστήσειεν, ὃ δ' Ἀτρεΐδην ἐναρίζοι, \nἦε χόλον παύσειεν ἐρητύσειέ τε θυμόν. \nἧος ὃ ταῦθ' ὥρμαινε κατὰ φρένα καὶ κατὰ θυμόν, \nἕλκετο δ' ἐκ κολεοῖο μέγα ξίφος, ἦλθε δ' Ἀθήνη \n", "content_type": "5-lines"}, {"text": "οὐρανόθεν:  πρὸ γὰρ ἧκε θεὰ λευκώλενος Ἥρη \nἄμφω ὁμῶς θυμῷ φιλέουσά τε κηδομένη τε:  \nστῆ δ' ὄπιθεν, ξανθῆς δὲ κόμης ἕλε Πηλεΐωνα \nοἴῳ φαινομένη:  τῶν δ' ἄλλων οὔ τις ὁρᾶτο:  \nθάμβησεν δ' Ἀχιλεύς, μετὰ δ' ἐτράπετ', αὐτίκα δ' ἔγνω \n", "content_type": "5-lines"}, {"text": "Παλλάδ' Ἀθηναίην:  δεινὼ δέ οἱ ὄσσε φάανθεν:  \nκαί μιν φωνήσας ἔπεα πτερόεντα προσηύδα:  \nτίπτ' αὖτ' αἰγιόχοιο Διὸς τέκος εἰλήλουθας; \nἦ ἵνα ὕβριν ἴδῃ Ἀγαμέμνονος Ἀτρεΐδαο; \nἀλλ' ἔκ τοι ἐρέω, τὸ δὲ καὶ τελέεσθαι ὀΐω:  \n", "content_type": "5-lines"}, {"text": "ᾗς ὑπεροπλίῃσι τάχ' ἄν ποτε θυμὸν ὀλέσσῃ. \nτὸν δ' αὖτε προσέειπε θεὰ γλαυκῶπις Ἀθήνη:  \nἦλθον ἐγὼ παύσουσα τὸ σὸν μένος, αἴ κε πίθηαι, \nοὐρανόθεν:  πρὸ δέ μ' ἧκε θεὰ λευκώλενος Ἥρη \nἄμφω ὁμῶς θυμῷ φιλέουσά τε κηδομένη τε:  \n", "content_type": "5-lines"}, {"text": "ἀλλ' ἄγε λῆγ' ἔριδος, μηδὲ ξίφος ἕλκεο χειρί:  \nἀλλ' ἤτοι ἔπεσιν μὲν ὀνείδισον ὡς ἔσεταί περ:  \nὧδε γὰρ ἐξερέω, τὸ δὲ καὶ τετελεσμένον ἔσται:  \nκαί ποτέ τοι τρὶς τόσσα παρέσσεται ἀγλαὰ δῶρα \nὕβριος εἵνεκα τῆσδε:  σὺ δ' ἴσχεο, πείθεο δ' ἡμῖν. \n", "content_type": "5-lines"}, {"text": "τὴν δ' ἀπαμειβόμενος προσέφη πόδας ὠκὺς Ἀχιλλεύς: \nχρὴ μὲν σφωΐτερόν γε θεὰ ἔπος εἰρύσσασθαι \nκαὶ μάλα περ θυμῷ κεχολωμένον:  ὧς γὰρ ἄμεινον:  \nὅς κε θεοῖς ἐπιπείθηται μάλα τ' ἔκλυον αὐτοῦ. \nἦ καὶ ἐπ' ἀργυρέῃ κώπῃ σχέθε χεῖρα βαρεῖαν, \n", "content_type": "5-lines"}, {"text": "ἂψ δ' ἐς κουλεὸν ὦσε μέγα ξίφος, οὐδ' ἀπίθησε \nμύθῳ Ἀθηναίης: ἣ δ' Οὔλυμπον δὲ βεβήκει \nδώματ' ἐς αἰγιόχοιο Διὸς μετὰ δαίμονας ἄλλους. \nΠηλεΐδης δ' ἐξαῦτις ἀταρτηροῖς ἐπέεσσιν \nἈτρεΐδην προσέειπε, καὶ οὔ πω λῆγε χόλοιο:  \n", "content_type": "5-lines"}, {"text": "οἰνοβαρές, κυνὸς ὄμματ' ἔχων, κραδίην δ' ἐλάφοιο, \nοὔτέ ποτ' ἐς πόλεμον ἅμα λαῷ θωρηχθῆναι \nοὔτε λόχον δ' ἰέναι σὺν ἀριστήεσσιν Ἀχαιῶν \nτέτληκας θυμῷ:  τὸ δέ τοι κὴρ εἴδεται εἶναι. \nἦ πολὺ λώϊόν ἐστι κατὰ στρατὸν εὐρὺν Ἀχαιῶν \n", "content_type": "5-lines"}, {"text": "δῶρ' ἀποαιρεῖσθαι ὅς τις σέθεν ἀντίον εἴπῃ:  \nδημοβόρος βασιλεὺς ἐπεὶ οὐτιδανοῖσιν ἀνάσσεις: \nἦ γὰρ ἂν Ἀτρεΐδη νῦν ὕστατα λωβήσαιο. \nἀλλ' ἔκ τοι ἐρέω καὶ ἐπὶ μέγαν ὅρκον ὀμοῦμαι:  \nναὶ μὰ τόδε σκῆπτρον, τὸ μὲν οὔ ποτε φύλλα καὶ ὄζους \n", "content_type": "5-lines"}, {"text": "φύσει, ἐπεὶ δὴ πρῶτα τομὴν ἐν ὄρεσσι λέλοιπεν, \nοὐδ' ἀναθηλήσει:  περὶ γάρ ῥά ἑ χαλκὸς ἔλεψε \nφύλλά τε καὶ φλοιόν:  νῦν αὖτέ μιν υἷες Ἀχαιῶν \nἐν παλάμῃς φορέουσι δικασπόλοι, οἵ τε θέμιστας \nπρὸς Διὸς εἰρύαται:  ὃ δέ τοι μέγας ἔσσεται ὅρκος: \n", "content_type": "5-lines"}, {"text": "ἦ ποτ' Ἀχιλλῆος ποθὴ ἵξεται υἷας Ἀχαιῶν \nσύμπαντας: τότε δ' οὔ τι δυνήσεαι ἀχνύμενός περ \nχραισμεῖν, εὖτ' ἂν πολλοὶ ὑφ' Ἕκτορος ἀνδροφόνοιο \nθνήσκοντες πίπτωσι:  σὺ δ' ἔνδοθι θυμὸν ἀμύξεις \nχωόμενος ὅ τ' ἄριστον Ἀχαιῶν οὐδὲν ἔτισας. \n", "content_type": "5-lines"}, {"text": "ὣς φάτο Πηλεΐδης, ποτὶ δὲ σκῆπτρον βάλε γαίῃ \nχρυσείοις ἥλοισι πεπαρμένον, ἕζετο δ' αὐτός: \nἈτρεΐδης δ' ἑτέρωθεν ἐμήνιε:  τοῖσι δὲ Νέστωρ \nἡδυεπὴς ἀνόρουσε λιγὺς Πυλίων ἀγορητής, \nτοῦ καὶ ἀπὸ γλώσσης μέλιτος γλυκίων ῥέεν αὐδή:  \n", "content_type": "5-lines"}, {"text": "τῷ δ' ἤδη δύο μὲν γενεαὶ μερόπων ἀνθρώπων \nἐφθίαθ', οἵ οἱ πρόσθεν ἅμα τράφεν ἠδ' ἐγένοντο \nἐν Πύλῳ ἠγαθέῃ, μετὰ δὲ τριτάτοισιν ἄνασσεν:  \nὅ σφιν ἐὺ φρονέων ἀγορήσατο καὶ μετέειπεν:  \nὦ πόποι ἦ μέγα πένθος Ἀχαιΐδα γαῖαν ἱκάνει:  \n", "content_type": "5-lines"}, {"text": "ἦ κεν γηθήσαι Πρίαμος Πριάμοιό τε παῖδες \nἄλλοι τε Τρῶες μέγα κεν κεχαροίατο θυμῷ \nεἰ σφῶϊν τάδε πάντα πυθοίατο μαρναμένοιϊν, \nοἳ περὶ μὲν βουλὴν Δαναῶν, περὶ δ' ἐστὲ μάχεσθαι. \nἀλλὰ πίθεσθ':  ἄμφω δὲ νεωτέρω ἐστὸν ἐμεῖο:  \n", "content_type": "5-lines"}, {"text": "ἤδη γάρ ποτ' ἐγὼ καὶ ἀρείοσιν ἠέ περ ὑμῖν \nἀνδράσιν ὡμίλησα, καὶ οὔ ποτέ μ' οἵ γ' ἀθέριζον. \nοὐ γάρ πω τοίους ἴδον ἀνέρας οὐδὲ ἴδωμαι, \nοἷον Πειρίθοόν τε Δρύαντά τε ποιμένα λαῶν \nΚαινέα τ' Ἐξάδιόν τε καὶ ἀντίθεον Πολύφημον \n", "content_type": "5-lines"}, {"text": "Θησέα τ' Αἰγεΐδην, ἐπιείκελον ἀθανάτοισιν:  \nκάρτιστοι δὴ κεῖνοι ἐπιχθονίων τράφεν ἀνδρῶν:  \nκάρτιστοι μὲν ἔσαν καὶ καρτίστοις ἐμάχοντο \nφηρσὶν ὀρεσκῴοισι καὶ ἐκπάγλως ἀπόλεσσαν. \nκαὶ μὲν τοῖσιν ἐγὼ μεθομίλεον ἐκ Πύλου ἐλθὼν \n", "content_type": "5-lines"}, {"text": "τηλόθεν ἐξ ἀπίης γαίης: καλέσαντο γὰρ αὐτοί:  \nκαὶ μαχόμην κατ' ἔμ' αὐτὸν ἐγώ:  κείνοισι δ' ἂν οὔ τις \nτῶν οἳ νῦν βροτοί εἰσιν ἐπιχθόνιοι μαχέοιτο:  \nκαὶ μέν μευ βουλέων ξύνιεν πείθοντό τε μύθῳ:  \nἀλλὰ πίθεσθε καὶ ὔμμες, ἐπεὶ πείθεσθαι ἄμεινον:  \n", "content_type": "5-lines"}, {"text": "μήτε σὺ τόνδ' ἀγαθός περ ἐὼν ἀποαίρεο κούρην, \nἀλλ' ἔα ὥς οἱ πρῶτα δόσαν γέρας υἷες Ἀχαιῶν:  \nμήτε σὺ Πηλείδη ἔθελ' ἐριζέμεναι βασιλῆϊ \nἀντιβίην, ἐπεὶ οὔ ποθ' ὁμοίης ἔμμορε τιμῆς \nσκηπτοῦχος βασιλεύς, ᾧ τε Ζεὺς κῦδος ἔδωκεν. \n", "content_type": "5-lines"}, {"text": "εἰ δὲ σὺ καρτερός ἐσσι θεὰ δέ σε γείνατο μήτηρ, \nἀλλ' ὅ γε φέρτερός ἐστιν ἐπεὶ πλεόνεσσιν ἀνάσσει. \nἈτρεΐδη σὺ δὲ παῦε τεὸν μένος: αὐτὰρ ἔγωγε \nλίσσομ' Ἀχιλλῆϊ μεθέμεν χόλον, ὃς μέγα πᾶσιν \nἕρκος Ἀχαιοῖσιν πέλεται πολέμοιο κακοῖο. \n", "content_type": "5-lines"}, {"text": "τὸν δ' ἀπαμειβόμενος προσέφη κρείων Ἀγαμέμνων:  \nναὶ δὴ ταῦτά γε πάντα γέρον κατὰ μοῖραν ἔειπες: \nἀλλ' ὅδ' ἀνὴρ ἐθέλει περὶ πάντων ἔμμεναι ἄλλων, \nπάντων μὲν κρατέειν ἐθέλει, πάντεσσι δ' ἀνάσσειν, \nπᾶσι δὲ σημαίνειν, ἅ τιν' οὐ πείσεσθαι ὀΐω:  \n", "content_type": "5-lines"}, {"text": "εἰ δέ μιν αἰχμητὴν ἔθεσαν θεοὶ αἰὲν ἐόντες \nτοὔνεκά οἱ προθέουσιν ὀνείδεα μυθήσασθαι; \nτὸν δ' ἄρ' ὑποβλήδην ἠμείβετο δῖος Ἀχιλλεύς: \nἦ γάρ κεν δειλός τε καὶ οὐτιδανὸς καλεοίμην \nεἰ δὴ σοὶ πᾶν ἔργον ὑπείξομαι ὅττί κεν εἴπῃς: \n", "content_type": "5-lines"}, {"text": "ἄλλοισιν δὴ ταῦτ' ἐπιτέλλεο, μὴ γὰρ ἔμοιγε \nσήμαιν':  οὐ γὰρ ἔγωγ' ἔτι σοὶ πείσεσθαι ὀΐω. \nἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:  \nχερσὶ μὲν οὔ τοι ἔγωγε μαχήσομαι εἵνεκα κούρης \nοὔτε σοὶ οὔτέ τῳ ἄλλῳ, ἐπεί μ' ἀφέλεσθέ γε δόντες: \n", "content_type": "5-lines"}, {"text": "τῶν δ' ἄλλων ἅ μοί ἐστι θοῇ παρὰ νηῒ μελαίνῃ \nτῶν οὐκ ἄν τι φέροις ἀνελὼν ἀέκοντος ἐμεῖο:  \nεἰ δ' ἄγε μὴν πείρησαι ἵνα γνώωσι καὶ οἵδε:  \nαἶψά τοι αἷμα κελαινὸν ἐρωήσει περὶ δουρί. \nὣς τώ γ' ἀντιβίοισι μαχεσσαμένω ἐπέεσσιν \n", "content_type": "5-lines"}, {"text": "ἀνστήτην, λῦσαν δ' ἀγορὴν παρὰ νηυσὶν Ἀχαιῶν:  \nΠηλεΐδης μὲν ἐπὶ κλισίας καὶ νῆας ἐΐσας \nἤϊε σύν τε Μενοιτιάδῃ καὶ οἷς ἑτάροισιν:  \nἈτρεΐδης δ' ἄρα νῆα θοὴν ἅλα δὲ προέρυσσεν, \nἐν δ' ἐρέτας ἔκρινεν ἐείκοσιν, ἐς δ' ἑκατόμβην \n", "content_type": "5-lines"}, {"text": "βῆσε θεῷ, ἀνὰ δὲ Χρυσηΐδα καλλιπάρῃον \nεἷσεν ἄγων:  ἐν δ' ἀρχὸς ἔβη πολύμητις Ὀδυσσεύς. \nοἳ μὲν ἔπειτ' ἀναβάντες ἐπέπλεον ὑγρὰ κέλευθα, \nλαοὺς δ' Ἀτρεΐδης ἀπολυμαίνεσθαι ἄνωγεν:  \nοἳ δ' ἀπελυμαίνοντο καὶ εἰς ἅλα λύματα βάλλον, \n", "content_type": "5-lines"}, {"text": "ἕρδον δ' Ἀπόλλωνι τεληέσσας ἑκατόμβας \nταύρων ἠδ' αἰγῶν παρὰ θῖν' ἁλὸς ἀτρυγέτοιο:  \nκνίση δ' οὐρανὸν ἷκεν ἑλισσομένη περὶ καπνῷ. \nὣς οἳ μὲν τὰ πένοντο κατὰ στρατόν:  οὐδ' Ἀγαμέμνων \nλῆγ' ἔριδος τὴν πρῶτον ἐπηπείλησ' Ἀχιλῆϊ, \n", "content_type": "5-lines"}, {"text": "ἀλλ' ὅ γε Ταλθύβιόν τε καὶ Εὐρυβάτην προσέειπε, \nτώ οἱ ἔσαν κήρυκε καὶ ὀτρηρὼ θεράποντε:  \nἔρχεσθον κλισίην Πηληϊάδεω Ἀχιλῆος: \nχειρὸς ἑλόντ' ἀγέμεν Βρισηΐδα καλλιπάρῃον:  \nεἰ δέ κε μὴ δώῃσιν ἐγὼ δέ κεν αὐτὸς ἕλωμαι \n", "content_type": "5-lines"}, {"text": "ἐλθὼν σὺν πλεόνεσσι:  τό οἱ καὶ ῥίγιον ἔσται. \nὣς εἰπὼν προΐει, κρατερὸν δ' ἐπὶ μῦθον ἔτελλε:  \nτὼ δ' ἀέκοντε βάτην παρὰ θῖν' ἁλὸς ἀτρυγέτοιο, \nΜυρμιδόνων δ' ἐπί τε κλισίας καὶ νῆας ἱκέσθην, \nτὸν δ' εὗρον παρά τε κλισίῃ καὶ νηῒ μελαίνῃ \n", "content_type": "5-lines"}, {"text": "ἥμενον:  οὐδ' ἄρα τώ γε ἰδὼν γήθησεν Ἀχιλλεύς. \nτὼ μὲν ταρβήσαντε καὶ αἰδομένω βασιλῆα \nστήτην, οὐδέ τί μιν προσεφώνεον οὐδ' ἐρέοντο:  \nαὐτὰρ ὃ ἔγνω ᾗσιν ἐνὶ φρεσὶ φώνησέν τε:  \nχαίρετε κήρυκες Διὸς ἄγγελοι ἠδὲ καὶ ἀνδρῶν, \n", "content_type": "5-lines"}, {"text": "ἆσσον ἴτ':  οὔ τί μοι ὔμμες ἐπαίτιοι ἀλλ' Ἀγαμέμνων, \nὃ σφῶϊ προΐει Βρισηΐδος εἵνεκα κούρης. \nἀλλ' ἄγε διογενὲς Πατρόκλεες ἔξαγε κούρην \nκαί σφωϊν δὸς ἄγειν:  τὼ δ' αὐτὼ μάρτυροι ἔστων \nπρός τε θεῶν μακάρων πρός τε θνητῶν ἀνθρώπων \n", "content_type": "5-lines"}, {"text": "καὶ πρὸς τοῦ βασιλῆος ἀπηνέος εἴ ποτε δ' αὖτε \nχρειὼ ἐμεῖο γένηται ἀεικέα λοιγὸν ἀμῦναι \nτοῖς ἄλλοις: ἦ γὰρ ὅ γ' ὀλοιῇσι φρεσὶ θύει, \nοὐδέ τι οἶδε νοῆσαι ἅμα πρόσσω καὶ ὀπίσσω, \nὅππως οἱ παρὰ νηυσὶ σόοι μαχέοιντο Ἀχαιοί. \n", "content_type": "5-lines"}, {"text": "ὣς φάτο, Πάτροκλος δὲ φίλῳ ἐπεπείθεθ' ἑταίρῳ, \nἐκ δ' ἄγαγε κλισίης Βρισηΐδα καλλιπάρῃον, \nδῶκε δ' ἄγειν:  τὼ δ' αὖτις ἴτην παρὰ νῆας Ἀχαιῶν:  \nἣ δ' ἀέκουσ' ἅμα τοῖσι γυνὴ κίεν:  αὐτὰρ Ἀχιλλεὺς \nδακρύσας ἑτάρων ἄφαρ ἕζετο νόσφι λιασθείς, \n", "content_type": "5-lines"}, {"text": "θῖν' ἔφ' ἁλὸς πολιῆς, ὁρόων ἐπ' ἀπείρονα πόντον:  \nπολλὰ δὲ μητρὶ φίλῃ ἠρήσατο χεῖρας ὀρεγνύς: \nμῆτερ ἐπεί μ' ἔτεκές γε μινυνθάδιόν περ ἐόντα, \nτιμήν πέρ μοι ὄφελλεν Ὀλύμπιος ἐγγυαλίξαι \nΖεὺς ὑψιβρεμέτης: νῦν δ' οὐδέ με τυτθὸν ἔτισεν:  \n", "content_type": "5-lines"}, {"text": "ἦ γάρ μ' Ἀτρεΐδης εὐρὺ κρείων Ἀγαμέμνων \nἠτίμησεν:  ἑλὼν γὰρ ἔχει γέρας αὐτὸς ἀπούρας. \nὣς φάτο δάκρυ χέων, τοῦ δ' ἔκλυε πότνια μήτηρ \nἡμένη ἐν βένθεσσιν ἁλὸς παρὰ πατρὶ γέροντι:  \nκαρπαλίμως δ' ἀνέδυ πολιῆς ἁλὸς ἠΰτ' ὀμίχλη, \n", "content_type": "5-lines"}, {"text": "καί ῥα πάροιθ' αὐτοῖο καθέζετο δάκρυ χέοντος, \nχειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:  \nτέκνον τί κλαίεις; τί δέ σε φρένας ἵκετο πένθος; \nἐξαύδα, μὴ κεῦθε νόῳ, ἵνα εἴδομεν ἄμφω. \nτὴν δὲ βαρὺ στενάχων προσέφη πόδας ὠκὺς Ἀχιλλεύς: \n", "content_type": "5-lines"}, {"text": "οἶσθα:  τί ἤ τοι ταῦτα ἰδυίῃ πάντ' ἀγορεύω; \nᾠχόμεθ' ἐς Θήβην ἱερὴν πόλιν Ἠετίωνος, \nτὴν δὲ διεπράθομέν τε καὶ ἤγομεν ἐνθάδε πάντα:  \nκαὶ τὰ μὲν εὖ δάσσαντο μετὰ σφίσιν υἷες Ἀχαιῶν, \nἐκ δ' ἕλον Ἀτρεΐδῃ Χρυσηΐδα καλλιπάρῃον. \n", "content_type": "5-lines"}, {"text": "Χρύσης δ' αὖθ' ἱερεὺς ἑκατηβόλου Ἀπόλλωνος \nἦλθε θοὰς ἐπὶ νῆας Ἀχαιῶν χαλκοχιτώνων \nλυσόμενός τε θύγατρα φέρων τ' ἀπερείσι' ἄποινα, \nστέμματ' ἔχων ἐν χερσὶν ἑκηβόλου Ἀπόλλωνος \nχρυσέῳ ἀνὰ σκήπτρῳ, καὶ λίσσετο πάντας Ἀχαιούς, \n", "content_type": "5-lines"}, {"text": "Ἀτρεΐδα δὲ μάλιστα δύω κοσμήτορε λαῶν. \nἔνθ' ἄλλοι μὲν πάντες ἐπευφήμησαν Ἀχαιοὶ \nαἰδεῖσθαί θ' ἱερῆα καὶ ἀγλαὰ δέχθαι ἄποινα:  \nἀλλ' οὐκ Ἀτρεΐδῃ Ἀγαμέμνονι ἥνδανε θυμῷ, \nἀλλὰ κακῶς ἀφίει, κρατερὸν δ' ἐπὶ μῦθον ἔτελλε:  \n", "content_type": "5-lines"}, {"text": "χωόμενος δ' ὁ γέρων πάλιν ᾤχετο:  τοῖο δ' Ἀπόλλων \nεὐξαμένου ἤκουσεν, ἐπεὶ μάλα οἱ φίλος ἦεν, \nἧκε δ' ἐπ' Ἀργείοισι κακὸν βέλος: οἳ δέ νυ λαοὶ \nθνῇσκον ἐπασσύτεροι, τὰ δ' ἐπῴχετο κῆλα θεοῖο \nπάντῃ ἀνὰ στρατὸν εὐρὺν Ἀχαιῶν:  ἄμμι δὲ μάντις \n", "content_type": "5-lines"}, {"text": "εὖ εἰδὼς ἀγόρευε θεοπροπίας ἑκάτοιο. \nαὐτίκ' ἐγὼ πρῶτος κελόμην θεὸν ἱλάσκεσθαι:  \nἈτρεΐωνα δ' ἔπειτα χόλος λάβεν, αἶψα δ' ἀναστὰς \nἠπείλησεν μῦθον ὃ δὴ τετελεσμένος ἐστί:  \nτὴν μὲν γὰρ σὺν νηῒ θοῇ ἑλίκωπες Ἀχαιοὶ \n", "content_type": "5-lines"}, {"text": "ἐς Χρύσην πέμπουσιν, ἄγουσι δὲ δῶρα ἄνακτι:  \nτὴν δὲ νέον κλισίηθεν ἔβαν κήρυκες ἄγοντες \nκούρην Βρισῆος τήν μοι δόσαν υἷες Ἀχαιῶν. \nἀλλὰ σὺ εἰ δύνασαί γε περίσχεο παιδὸς ἑῆος: \nἐλθοῦσ' Οὔλυμπον δὲ Δία λίσαι, εἴ ποτε δή τι \n", "content_type": "5-lines"}, {"text": "ἢ ἔπει ὤνησας κραδίην Διὸς ἠὲ καὶ ἔργῳ. \nπολλάκι γάρ σεο πατρὸς ἐνὶ μεγάροισιν ἄκουσα \nεὐχομένης ὅτ' ἔφησθα κελαινεφέϊ Κρονίωνι \nοἴη ἐν ἀθανάτοισιν ἀεικέα λοιγὸν ἀμῦναι, \nὁππότε μιν ξυνδῆσαι Ὀλύμπιοι ἤθελον ἄλλοι \n", "content_type": "5-lines"}, {"text": "Ἥρη τ' ἠδὲ Ποσειδάων καὶ Παλλὰς Ἀθήνη:  \nἀλλὰ σὺ τόν γ' ἐλθοῦσα θεὰ ὑπελύσαο δεσμῶν, \nὦχ' ἑκατόγχειρον καλέσασ' ἐς μακρὸν Ὄλυμπον, \nὃν Βριάρεων καλέουσι θεοί, ἄνδρες δέ τε πάντες \nΑἰγαίων', ὃ γὰρ αὖτε βίην οὗ πατρὸς ἀμείνων:  \n", "content_type": "5-lines"}, {"text": "ὅς ῥα παρὰ Κρονίωνι καθέζετο κύδεϊ γαίων:  \nτὸν καὶ ὑπέδεισαν μάκαρες θεοὶ οὐδ' ἔτ' ἔδησαν. \nτῶν νῦν μιν μνήσασα παρέζεο καὶ λαβὲ γούνων \nαἴ κέν πως ἐθέλῃσιν ἐπὶ Τρώεσσιν ἀρῆξαι, \nτοὺς δὲ κατὰ πρύμνας τε καὶ ἀμφ' ἅλα ἔλσαι Ἀχαιοὺς \n", "content_type": "5-lines"}, {"text": "κτεινομένους, ἵνα πάντες ἐπαύρωνται βασιλῆος, \nγνῷ δὲ καὶ Ἀτρεΐδης εὐρὺ κρείων Ἀγαμέμνων \nἣν ἄτην ὅ τ' ἄριστον Ἀχαιῶν οὐδὲν ἔτισεν. \nτὸν δ' ἠμείβετ' ἔπειτα Θέτις κατὰ δάκρυ χέουσα:  \nὤ μοι τέκνον ἐμόν, τί νύ σ' ἔτρεφον αἰνὰ τεκοῦσα; \n", "content_type": "5-lines"}, {"text": "αἴθ' ὄφελες παρὰ νηυσὶν ἀδάκρυτος καὶ ἀπήμων \nἧσθαι, ἐπεί νύ τοι αἶσα μίνυνθά περ οὔ τι μάλα δήν:  \nνῦν δ' ἅμα τ' ὠκύμορος καὶ ὀϊζυρὸς περὶ πάντων \nἔπλεο:  τώ σε κακῇ αἴσῃ τέκον ἐν μεγάροισι. \nτοῦτο δέ τοι ἐρέουσα ἔπος Διὶ τερπικεραύνῳ \n", "content_type": "5-lines"}, {"text": "εἶμ' αὐτὴ πρὸς Ὄλυμπον ἀγάννιφον αἴ κε πίθηται. \nἀλλὰ σὺ μὲν νῦν νηυσὶ παρήμενος ὠκυπόροισι \nμήνι' Ἀχαιοῖσιν, πολέμου δ' ἀποπαύεο πάμπαν:  \nΖεὺς γὰρ ἐς Ὠκεανὸν μετ' ἀμύμονας Αἰθιοπῆας \nχθιζὸς ἔβη κατὰ δαῖτα, θεοὶ δ' ἅμα πάντες ἕποντο:  \n", "content_type": "5-lines"}, {"text": "δωδεκάτῃ δέ τοι αὖτις ἐλεύσεται Οὔλυμπον δέ, \nκαὶ τότ' ἔπειτά τοι εἶμι Διὸς ποτὶ χαλκοβατὲς δῶ, \nκαί μιν γουνάσομαι καί μιν πείσεσθαι ὀΐω. \nὣς ἄρα φωνήσασ' ἀπεβήσετο, τὸν δὲ λίπ' αὐτοῦ \nχωόμενον κατὰ θυμὸν ἐϋζώνοιο γυναικὸς \n", "content_type": "5-lines"}, {"text": "τήν ῥα βίῃ ἀέκοντος ἀπηύρων:  αὐτὰρ Ὀδυσσεὺς \nἐς Χρύσην ἵκανεν ἄγων ἱερὴν ἑκατόμβην. \nοἳ δ' ὅτε δὴ λιμένος πολυβενθέος ἐντὸς ἵκοντο \nἱστία μὲν στείλαντο, θέσαν δ' ἐν νηῒ μελαίνῃ, \nἱστὸν δ' ἱστοδόκῃ πέλασαν προτόνοισιν ὑφέντες \n", "content_type": "5-lines"}, {"text": "καρπαλίμως, τὴν δ' εἰς ὅρμον προέρεσσαν ἐρετμοῖς. \nἐκ δ' εὐνὰς ἔβαλον, κατὰ δὲ πρυμνήσι' ἔδησαν:  \nἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης, \nἐκ δ' ἑκατόμβην βῆσαν ἑκηβόλῳ Ἀπόλλωνι:  \nἐκ δὲ Χρυσηῒς νηὸς βῆ ποντοπόροιο. \n", "content_type": "5-lines"}, {"text": "τὴν μὲν ἔπειτ' ἐπὶ βωμὸν ἄγων πολύμητις Ὀδυσσεὺς \nπατρὶ φίλῳ ἐν χερσὶ τίθει καί μιν προσέειπεν:  \nὦ Χρύση, πρό μ' ἔπεμψεν ἄναξ ἀνδρῶν Ἀγαμέμνων \nπαῖδά τε σοὶ ἀγέμεν, Φοίβῳ θ' ἱερὴν ἑκατόμβην \nῥέξαι ὑπὲρ Δαναῶν ὄφρ' ἱλασόμεσθα ἄνακτα, \n", "content_type": "5-lines"}, {"text": "ὃς νῦν Ἀργείοισι πολύστονα κήδε' ἐφῆκεν. \nὣς εἰπὼν ἐν χερσὶ τίθει, ὃ δὲ δέξατο χαίρων \nπαῖδα φίλην:  τοὶ δ' ὦκα θεῷ ἱερὴν ἑκατόμβην \nἑξείης ἔστησαν ἐΰδμητον περὶ βωμόν, \nχερνίψαντο δ' ἔπειτα καὶ οὐλοχύτας ἀνέλοντο. \n", "content_type": "5-lines"}, {"text": "τοῖσιν δὲ Χρύσης μεγάλ' εὔχετο χεῖρας ἀνασχών:  \nκλῦθί μευ ἀργυρότοξ', ὃς Χρύσην ἀμφιβέβηκας \nΚίλλαν τε ζαθέην Τενέδοιό τε ἶφι ἀνάσσεις: \nἦ μὲν δή ποτ' ἐμεῦ πάρος ἔκλυες εὐξαμένοιο, \nτίμησας μὲν ἐμέ, μέγα δ' ἴψαο λαὸν Ἀχαιῶν:  \n", "content_type": "5-lines"}, {"text": "ἠδ' ἔτι καὶ νῦν μοι τόδ' ἐπικρήηνον ἐέλδωρ:  \nἤδη νῦν Δαναοῖσιν ἀεικέα λοιγὸν ἄμυνον. \nὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων. \nαὐτὰρ ἐπεί ῥ' εὔξαντο καὶ οὐλοχύτας προβάλοντο, \nαὐέρυσαν μὲν πρῶτα καὶ ἔσφαξαν καὶ ἔδειραν, \n", "content_type": "5-lines"}, {"text": "μηρούς τ' ἐξέταμον κατά τε κνίσῃ ἐκάλυψαν \nδίπτυχα ποιήσαντες, ἐπ' αὐτῶν δ' ὠμοθέτησαν:  \nκαῖε δ' ἐπὶ σχίζῃς ὁ γέρων, ἐπὶ δ' αἴθοπα οἶνον \nλεῖβε:  νέοι δὲ παρ' αὐτὸν ἔχον πεμπώβολα χερσίν. \nαὐτὰρ ἐπεὶ κατὰ μῆρε κάη καὶ σπλάγχνα πάσαντο, \n", "content_type": "5-lines"}, {"text": "μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν, \nὤπτησάν τε περιφραδέως, ἐρύσαντό τε πάντα. \nαὐτὰρ ἐπεὶ παύσαντο πόνου τετύκοντό τε δαῖτα \nδαίνυντ', οὐδέ τι θυμὸς ἐδεύετο δαιτὸς ἐΐσης. \nαὐτὰρ ἐπεὶ πόσιος καὶ ἐδητύος ἐξ ἔρον ἕντο, \n", "content_type": "5-lines"}, {"text": "κοῦροι μὲν κρητῆρας ἐπεστέψαντο ποτοῖο, \nνώμησαν δ' ἄρα πᾶσιν ἐπαρξάμενοι δεπάεσσιν:  \nοἳ δὲ πανημέριοι μολπῇ θεὸν ἱλάσκοντο \nκαλὸν ἀείδοντες παιήονα κοῦροι Ἀχαιῶν \nμέλποντες ἑκάεργον:  ὃ δὲ φρένα τέρπετ' ἀκούων. \n", "content_type": "5-lines"}, {"text": "ἦμος δ' ἠέλιος κατέδυ καὶ ἐπὶ κνέφας ἦλθε, \nδὴ τότε κοιμήσαντο παρὰ πρυμνήσια νηός: \nἦμος δ' ἠριγένεια φάνη ῥοδοδάκτυλος Ἠώς, \nκαὶ τότ' ἔπειτ' ἀνάγοντο μετὰ στρατὸν εὐρὺν Ἀχαιῶν:  \nτοῖσιν δ' ἴκμενον οὖρον ἵει ἑκάεργος Ἀπόλλων:  \n", "content_type": "5-lines"}, {"text": "οἳ δ' ἱστὸν στήσαντ' ἀνά θ' ἱστία λευκὰ πέτασσαν, \nἐν δ' ἄνεμος πρῆσεν μέσον ἱστίον, ἀμφὶ δὲ κῦμα \nστείρῃ πορφύρεον μεγάλ' ἴαχε νηὸς ἰούσης: \nἣ δ' ἔθεεν κατὰ κῦμα διαπρήσσουσα κέλευθον. \nαὐτὰρ ἐπεί ῥ' ἵκοντο κατὰ στρατὸν εὐρὺν Ἀχαιῶν, \n", "content_type": "5-lines"}, {"text": "νῆα μὲν οἵ γε μέλαιναν ἐπ' ἠπείροιο ἔρυσσαν \nὑψοῦ ἐπὶ ψαμάθοις, ὑπὸ δ' ἕρματα μακρὰ τάνυσσαν:  \nαὐτοὶ δ' ἐσκίδναντο κατὰ κλισίας τε νέας τε. \nαὐτὰρ ὃ μήνιε νηυσὶ παρήμενος ὠκυπόροισι \nδιογενὴς Πηλῆος υἱὸς πόδας ὠκὺς Ἀχιλλεύς: \n", "content_type": "5-lines"}, {"text": "οὔτέ ποτ' εἰς ἀγορὴν πωλέσκετο κυδιάνειραν \nοὔτέ ποτ' ἐς πόλεμον, ἀλλὰ φθινύθεσκε φίλον κῆρ \nαὖθι μένων, ποθέεσκε δ' ἀϋτήν τε πτόλεμόν τε. \nἀλλ' ὅτε δή ῥ' ἐκ τοῖο δυωδεκάτη γένετ' ἠώς, \nκαὶ τότε δὴ πρὸς Ὄλυμπον ἴσαν θεοὶ αἰὲν ἐόντες \n", "content_type": "5-lines"}, {"text": "πάντες ἅμα, Ζεὺς δ' ἦρχε:  Θέτις δ' οὐ λήθετ' ἐφετμέων \nπαιδὸς ἑοῦ, ἀλλ' ἥ γ' ἀνεδύσετο κῦμα θαλάσσης. \nἠερίη δ' ἀνέβη μέγαν οὐρανὸν Οὔλυμπόν τε. \nεὗρεν δ' εὐρύοπα Κρονίδην ἄτερ ἥμενον ἄλλων \nἀκροτάτῃ κορυφῇ πολυδειράδος Οὐλύμποιο:  \n", "content_type": "5-lines"}, {"text": "καί ῥα πάροιθ' αὐτοῖο καθέζετο, καὶ λάβε γούνων \nσκαιῇ, δεξιτερῇ δ' ἄρ' ὑπ' ἀνθερεῶνος ἑλοῦσα \nλισσομένη προσέειπε Δία Κρονίωνα ἄνακτα:  \nΖεῦ πάτερ εἴ ποτε δή σε μετ' ἀθανάτοισιν ὄνησα \nἢ ἔπει ἢ ἔργῳ, τόδε μοι κρήηνον ἐέλδωρ:  \n", "content_type": "5-lines"}, {"text": "τίμησόν μοι υἱὸν ὃς ὠκυμορώτατος ἄλλων \nἔπλετ':  ἀτάρ μιν νῦν γε ἄναξ ἀνδρῶν Ἀγαμέμνων \nἠτίμησεν:  ἑλὼν γὰρ ἔχει γέρας αὐτὸς ἀπούρας. \nἀλλὰ σύ πέρ μιν τῖσον Ὀλύμπιε μητίετα Ζεῦ:  \nτόφρα δ' ἐπὶ Τρώεσσι τίθει κράτος ὄφρ' ἂν Ἀχαιοὶ \n", "content_type": "5-lines"}, {"text": "υἱὸν ἐμὸν τίσωσιν ὀφέλλωσίν τέ ἑ τιμῇ. \nὣς φάτο:  τὴν δ' οὔ τι προσέφη νεφεληγερέτα Ζεύς, \nἀλλ' ἀκέων δὴν ἧστο:  Θέτις δ' ὡς ἥψατο γούνων \nὣς ἔχετ' ἐμπεφυυῖα, καὶ εἴρετο δεύτερον αὖτις: \nνημερτὲς μὲν δή μοι ὑπόσχεο καὶ κατάνευσον \n", "content_type": "5-lines"}, {"text": "ἢ ἀπόειπ', ἐπεὶ οὔ τοι ἔπι δέος, ὄφρ' ἐῢ εἰδέω \nὅσσον ἐγὼ μετὰ πᾶσιν ἀτιμοτάτη θεός εἰμι. \nτὴν δὲ μέγ' ὀχθήσας προσέφη νεφεληγερέτα Ζεύς: \nἦ δὴ λοίγια ἔργ' ὅ τέ μ' ἐχθοδοπῆσαι ἐφήσεις \nἭρῃ ὅτ' ἄν μ' ἐρέθῃσιν ὀνειδείοις ἐπέεσσιν:  \n", "content_type": "5-lines"}, {"text": "ἣ δὲ καὶ αὔτως μ' αἰεὶ ἐν ἀθανάτοισι θεοῖσι \nνεικεῖ, καί τέ μέ φησι μάχῃ Τρώεσσιν ἀρήγειν. \nἀλλὰ σὺ μὲν νῦν αὖτις ἀπόστιχε μή τι νοήσῃ \nἭρη:  ἐμοὶ δέ κε ταῦτα μελήσεται ὄφρα τελέσσω:  \nεἰ δ' ἄγε τοι κεφαλῇ κατανεύσομαι ὄφρα πεποίθῃς: \n", "content_type": "5-lines"}, {"text": "τοῦτο γὰρ ἐξ ἐμέθεν γε μετ' ἀθανάτοισι μέγιστον \nτέκμωρ:  οὐ γὰρ ἐμὸν παλινάγρετον οὐδ' ἀπατηλὸν \nοὐδ' ἀτελεύτητον ὅ τί κεν κεφαλῇ κατανεύσω. \nἦ καὶ κυανέῃσιν ἐπ' ὀφρύσι νεῦσε Κρονίων:  \nἀμβρόσιαι δ' ἄρα χαῖται ἐπερρώσαντο ἄνακτος \n", "content_type": "5-lines"}, {"text": "κρατὸς ἀπ' ἀθανάτοιο:  μέγαν δ' ἐλέλιξεν Ὄλυμπον. \nτώ γ' ὣς βουλεύσαντε διέτμαγεν:  ἣ μὲν ἔπειτα \nεἰς ἅλα ἆλτο βαθεῖαν ἀπ' αἰγλήεντος Ὀλύμπου, \nΖεὺς δὲ ἑὸν πρὸς δῶμα:  θεοὶ δ' ἅμα πάντες ἀνέσταν \nἐξ ἑδέων σφοῦ πατρὸς ἐναντίον:  οὐδέ τις ἔτλη \n", "content_type": "5-lines"}, {"text": "μεῖναι ἐπερχόμενον, ἀλλ' ἀντίοι ἔσταν ἅπαντες. \nὣς ὃ μὲν ἔνθα καθέζετ' ἐπὶ θρόνου:  οὐδέ μιν Ἥρη \nἠγνοίησεν ἰδοῦσ' ὅτι οἱ συμφράσσατο βουλὰς \nἀργυρόπεζα Θέτις θυγάτηρ ἁλίοιο γέροντος. \nαὐτίκα κερτομίοισι Δία Κρονίωνα προσηύδα:  \n", "content_type": "5-lines"}, {"text": "τίς δ' αὖ τοι δολομῆτα θεῶν συμφράσσατο βουλάς; \nαἰεί τοι φίλον ἐστὶν ἐμεῦ ἀπὸ νόσφιν ἐόντα \nκρυπτάδια φρονέοντα δικαζέμεν:  οὐδέ τί πώ μοι \nπρόφρων τέτληκας εἰπεῖν ἔπος ὅττι νοήσῃς. \nτὴν δ' ἠμείβετ' ἔπειτα πατὴρ ἀνδρῶν τε θεῶν τε:  \n", "content_type": "5-lines"}, {"text": "Ἥρη μὴ δὴ πάντας ἐμοὺς ἐπιέλπεο μύθους \nεἰδήσειν:  χαλεποί τοι ἔσοντ' ἀλόχῳ περ ἐούσῃ:  \nἀλλ' ὃν μέν κ' ἐπιεικὲς ἀκουέμεν οὔ τις ἔπειτα \nοὔτε θεῶν πρότερος τὸν εἴσεται οὔτ' ἀνθρώπων:  \nὃν δέ κ' ἐγὼν ἀπάνευθε θεῶν ἐθέλωμι νοῆσαι \n", "content_type": "5-lines"}, {"text": "μή τι σὺ ταῦτα ἕκαστα διείρεο μηδὲ μετάλλα. \nτὸν δ' ἠμείβετ' ἔπειτα βοῶπις πότνια Ἥρη:  \nαἰνότατε Κρονίδη ποῖον τὸν μῦθον ἔειπες; \nκαὶ λίην σε πάρος γ' οὔτ' εἴρομαι οὔτε μεταλλῶ, \nἀλλὰ μάλ' εὔκηλος τὰ φράζεαι ἅσσ' ἐθέλῃσθα. \n", "content_type": "5-lines"}, {"text": "νῦν δ' αἰνῶς δείδοικα κατὰ φρένα μή σε παρείπῃ \nἀργυρόπεζα Θέτις θυγάτηρ ἁλίοιο γέροντος: \nἠερίη γὰρ σοί γε παρέζετο καὶ λάβε γούνων:  \nτῇ σ' ὀΐω κατανεῦσαι ἐτήτυμον ὡς Ἀχιλῆα \nτιμήσῃς, ὀλέσῃς δὲ πολέας ἐπὶ νηυσὶν Ἀχαιῶν. \n", "content_type": "5-lines"}, {"text": "τὴν δ' ἀπαμειβόμενος προσέφη νεφεληγερέτα Ζεύς: \nδαιμονίη αἰεὶ μὲν ὀΐεαι οὐδέ σε λήθω:  \nπρῆξαι δ' ἔμπης οὔ τι δυνήσεαι, ἀλλ' ἀπὸ θυμοῦ \nμᾶλλον ἐμοὶ ἔσεαι:  τὸ δέ τοι καὶ ῥίγιον ἔσται. \nεἰ δ' οὕτω τοῦτ' ἐστὶν ἐμοὶ μέλλει φίλον εἶναι:  \n", "content_type": "5-lines"}, {"text": "ἀλλ' ἀκέουσα κάθησο, ἐμῷ δ' ἐπιπείθεο μύθῳ, \nμή νύ τοι οὐ χραίσμωσιν ὅσοι θεοί εἰσ' ἐν Ὀλύμπῳ \nἆσσον ἰόνθ', ὅτε κέν τοι ἀάπτους χεῖρας ἐφείω. \nὣς ἔφατ' ἔδεισεν δὲ βοῶπις πότνια Ἥρη, \nκαί ῥ' ἀκέουσα καθῆστο ἐπιγνάμψασα φίλον κῆρ:  \n", "content_type": "5-lines"}, {"text": "ὄχθησαν δ' ἀνὰ δῶμα Διὸς θεοὶ Οὐρανίωνες: \nτοῖσιν δ' Ἥφαιστος κλυτοτέχνης ἦρχ' ἀγορεύειν \nμητρὶ φίλῃ ἐπίηρα φέρων λευκωλένῳ Ἥρῃ:  \nἦ δὴ λοίγια ἔργα τάδ' ἔσσεται οὐδ' ἔτ' ἀνεκτά, \nεἰ δὴ σφὼ ἕνεκα θνητῶν ἐριδαίνετον ὧδε, \n", "content_type": "5-lines"}, {"text": "ἐν δὲ θεοῖσι κολῳὸν ἐλαύνετον:  οὐδέ τι δαιτὸς \nἐσθλῆς ἔσσεται ἦδος, ἐπεὶ τὰ χερείονα νικᾷ. \nμητρὶ δ' ἐγὼ παράφημι καὶ αὐτῇ περ νοεούσῃ \nπατρὶ φίλῳ ἐπίηρα φέρειν Διί, ὄφρα μὴ αὖτε \nνεικείῃσι πατήρ, σὺν δ' ἡμῖν δαῖτα ταράξῃ. \n", "content_type": "5-lines"}, {"text": "εἴ περ γάρ κ' ἐθέλῃσιν Ὀλύμπιος ἀστεροπητὴς \nἐξ ἑδέων στυφελίξαι:  ὃ γὰρ πολὺ φέρτατός ἐστιν. \nἀλλὰ σὺ τὸν ἐπέεσσι καθάπτεσθαι μαλακοῖσιν:  \nαὐτίκ' ἔπειθ' ἵλαος Ὀλύμπιος ἔσσεται ἡμῖν. \nὣς ἄρ' ἔφη καὶ ἀναΐξας δέπας ἀμφικύπελλον \n", "content_type": "5-lines"}, {"text": "μητρὶ φίλῃ ἐν χειρὶ τίθει καί μιν προσέειπε:  \nτέτλαθι μῆτερ ἐμή, καὶ ἀνάσχεο κηδομένη περ, \nμή σε φίλην περ ἐοῦσαν ἐν ὀφθαλμοῖσιν ἴδωμαι \nθεινομένην, τότε δ' οὔ τι δυνήσομαι ἀχνύμενός περ \nχραισμεῖν:  ἀργαλέος γὰρ Ὀλύμπιος ἀντιφέρεσθαι:  \n", "content_type": "5-lines"}, {"text": "ἤδη γάρ με καὶ ἄλλοτ' ἀλεξέμεναι μεμαῶτα \nῥῖψε ποδὸς τεταγὼν ἀπὸ βηλοῦ θεσπεσίοιο, \nπᾶν δ' ἦμαρ φερόμην, ἅμα δ' ἠελίῳ καταδύντι \nκάππεσον ἐν Λήμνῳ, ὀλίγος δ' ἔτι θυμὸς ἐνῆεν:  \nἔνθά με Σίντιες ἄνδρες ἄφαρ κομίσαντο πεσόντα. \n", "content_type": "5-lines"}, {"text": "ὣς φάτο, μείδησεν δὲ θεὰ λευκώλενος Ἥρη, \nμειδήσασα δὲ παιδὸς ἐδέξατο χειρὶ κύπελλον:  \nαὐτὰρ ὃ τοῖς ἄλλοισι θεοῖς ἐνδέξια πᾶσιν \nοἰνοχόει γλυκὺ νέκταρ ἀπὸ κρητῆρος ἀφύσσων:  \nἄσβεστος δ' ἄρ' ἐνῶρτο γέλως μακάρεσσι θεοῖσιν \n", "content_type": "5-lines"}, {"text": "ὡς ἴδον Ἥφαιστον διὰ δώματα ποιπνύοντα. \nὣς τότε μὲν πρόπαν ἦμαρ ἐς ἠέλιον καταδύντα \nδαίνυντ', οὐδέ τι θυμὸς ἐδεύετο δαιτὸς ἐΐσης, \nοὐ μὲν φόρμιγγος περικαλλέος ἣν ἔχ' Ἀπόλλων, \nΜουσάων θ' αἳ ἄειδον ἀμειβόμεναι ὀπὶ καλῇ. \n", "content_type": "5-lines"}, {"text": "αὐτὰρ ἐπεὶ κατέδυ λαμπρὸν φάος ἠελίοιο, \nοἳ μὲν κακκείοντες ἔβαν οἶκον δὲ ἕκαστος, \nἧχι ἑκάστῳ δῶμα περικλυτὸς ἀμφιγυήεις \nἭφαιστος ποίησεν ἰδυίῃσι πραπίδεσσι:  \nΖεὺς δὲ πρὸς ὃν λέχος ἤϊ' Ὀλύμπιος ἀστεροπητής, \n", "content_type": "5-lines"}]}, {"section_num": "2", "section_type": "book", "contents": [{"text": "ἄλλοι μέν ῥα θεοί τε καὶ ἀνέρες ἱπποκορυσταὶ \nεὗδον παννύχιοι, Δία δ' οὐκ ἔχε νήδυμος ὕπνος, \nἀλλ' ὅ γε μερμήριζε κατὰ φρένα ὡς Ἀχιλῆα \nτιμήσῃ, ὀλέσῃ δὲ πολέας ἐπὶ νηυσὶν Ἀχαιῶν. \n", "content_type": "5-lines"}, {"text": "ἥδε δέ οἱ κατὰ θυμὸν ἀρίστη φαίνετο βουλή, \nπέμψαι ἐπ' Ἀτρεΐδῃ Ἀγαμέμνονι οὖλον ὄνειρον:  \nκαί μιν φωνήσας ἔπεα πτερόεντα προσηύδα:  \nβάσκ' ἴθι οὖλε ὄνειρε θοὰς ἐπὶ νῆας Ἀχαιῶν:  \nἐλθὼν ἐς κλισίην Ἀγαμέμνονος Ἀτρεΐδαο \n", "content_type": "5-lines"}, {"text": "πάντα μάλ' ἀτρεκέως ἀγορευέμεν ὡς ἐπιτέλλω:  \nθωρῆξαί ἑ κέλευε κάρη κομόωντας Ἀχαιοὺς \nπανσυδίῃ:  νῦν γάρ κεν ἕλοι πόλιν εὐρυάγυιαν \nΤρώων:  οὐ γὰρ ἔτ' ἀμφὶς Ὀλύμπια δώματ' ἔχοντες \nἀθάνατοι φράζονται:  ἐπέγναμψεν γὰρ ἅπαντας \n", "content_type": "5-lines"}, {"text": "Ἥρη λισσομένη, Τρώεσσι δὲ κήδε' ἐφῆπται. \nὣς φάτο, βῆ δ' ἄρ' ὄνειρος ἐπεὶ τὸν μῦθον ἄκουσε:  \nκαρπαλίμως δ' ἵκανε θοὰς ἐπὶ νῆας Ἀχαιῶν, \nβῆ δ' ἄρ' ἐπ' Ἀτρεΐδην Ἀγαμέμνονα:  τὸν δὲ κίχανεν \nεὕδοντ' ἐν κλισίῃ, περὶ δ' ἀμβρόσιος κέχυθ' ὕπνος. \n", "content_type": "5-lines"}, {"text": "στῆ δ' ἄρ' ὑπὲρ κεφαλῆς Νηληΐῳ υἷι ἐοικώς \nΝέστορι, τόν ῥα μάλιστα γερόντων τῖ' Ἀγαμέμνων:  \nτῷ μιν ἐεισάμενος προσεφώνεε θεῖος ὄνειρος: \nεὕδεις Ἀτρέος υἱὲ δαΐφρονος ἱπποδάμοιο:  \nοὐ χρὴ παννύχιον εὕδειν βουληφόρον ἄνδρα \n", "content_type": "5-lines"}, {"text": "ᾧ λαοί τ' ἐπιτετράφαται καὶ τόσσα μέμηλε:  \nνῦν δ' ἐμέθεν ξύνες ὦκα:  Διὸς δέ τοι ἄγγελός εἰμι, \nὃς σεῦ ἄνευθεν ἐὼν μέγα κήδεται ἠδ' ἐλεαίρει. \nθωρῆξαί σε κέλευσε κάρη κομόωντας Ἀχαιοὺς \nπανσυδίῃ:  νῦν γάρ κεν ἕλοις πόλιν εὐρυάγυιαν \n", "content_type": "5-lines"}, {"text": "Τρώων:  οὐ γὰρ ἔτ' ἀμφὶς Ὀλύμπια δώματ' ἔχοντες \nἀθάνατοι φράζονται:  ἐπέγναμψεν γὰρ ἅπαντας \nἭρη λισσομένη, Τρώεσσι δὲ κήδε' ἐφῆπται \nἐκ Διός: ἀλλὰ σὺ σῇσιν ἔχε φρεσί, μηδέ σε λήθη \nαἱρείτω εὖτ' ἄν σε μελίφρων ὕπνος ἀνήῃ. \n", "content_type": "5-lines"}, {"text": "ὣς ἄρα φωνήσας ἀπεβήσετο, τὸν δὲ λίπ' αὐτοῦ \nτὰ φρονέοντ' ἀνὰ θυμὸν ἅ ῥ' οὐ τελέεσθαι ἔμελλον:  \nφῆ γὰρ ὅ γ' αἱρήσειν Πριάμου πόλιν ἤματι κείνῳ \nνήπιος, οὐδὲ τὰ ᾔδη ἅ ῥα Ζεὺς μήδετο ἔργα:  \nθήσειν γὰρ ἔτ' ἔμελλεν ἐπ' ἄλγεά τε στοναχάς τε \n", "content_type": "5-lines"}, {"text": "Τρωσί τε καὶ Δαναοῖσι διὰ κρατερὰς ὑσμίνας. \nἔγρετο δ' ἐξ ὕπνου, θείη δέ μιν ἀμφέχυτ' ὀμφή:  \nἕζετο δ' ὀρθωθείς, μαλακὸν δ' ἔνδυνε χιτῶνα \nκαλὸν νηγάτεον, περὶ δὲ μέγα βάλλετο φᾶρος: \nποσσὶ δ' ὑπὸ λιπαροῖσιν ἐδήσατο καλὰ πέδιλα, \n", "content_type": "5-lines"}, {"text": "ἀμφὶ δ' ἄρ' ὤμοισιν βάλετο ξίφος ἀργυρόηλον:  \nεἵλετο δὲ σκῆπτρον πατρώϊον ἄφθιτον αἰεὶ \nσὺν τῷ ἔβη κατὰ νῆας Ἀχαιῶν χαλκοχιτώνων:  \nἠὼς μέν ῥα θεὰ προσεβήσετο μακρὸν Ὄλυμπον \nΖηνὶ φόως ἐρέουσα καὶ ἄλλοις ἀθανάτοισιν:  \n", "content_type": "5-lines"}, {"text": "αὐτὰρ ὃ κηρύκεσσι λιγυφθόγγοισι κέλευσε \nκηρύσσειν ἀγορὴν δὲ κάρη κομόωντας Ἀχαιούς: \nοἳ μὲν ἐκήρυσσον, τοὶ δ' ἠγείροντο μάλ' ὦκα:  \nβουλὴν δὲ πρῶτον μεγαθύμων ἷζε γερόντων \nΝεστορέῃ παρὰ νηῒ Πυλοιγενέος βασιλῆος: \n", "content_type": "5-lines"}, {"text": "τοὺς ὅ γε συγκαλέσας πυκινὴν ἀρτύνετο βουλήν:  \nκλῦτε φίλοι:  θεῖός μοι ἐνύπνιον ἦλθεν ὄνειρος \nἀμβροσίην διὰ νύκτα:  μάλιστα δὲ Νέστορι δίῳ \nεἶδός τε μέγεθός τε φυήν τ' ἄγχιστα ἐῴκει:  \nστῆ δ' ἄρ' ὑπὲρ κεφαλῆς καί με πρὸς μῦθον ἔειπεν:  \n", "content_type": "5-lines"}, {"text": "εὕδεις Ἀτρέος υἱὲ δαΐφρονος ἱπποδάμοιο:  \nοὐ χρὴ παννύχιον εὕδειν βουληφόρον ἄνδρα, \nᾧ λαοί τ' ἐπιτετράφαται καὶ τόσσα μέμηλε:  \nνῦν δ' ἐμέθεν ξύνες ὦκα:  Διὸς δέ τοι ἄγγελός εἰμι, \nὃς σεῦ ἄνευθεν ἐὼν μέγα κήδεται ἠδ' ἐλεαίρει:  \n", "content_type": "5-lines"}, {"text": "θωρῆξαί σε κέλευσε κάρη κομόωντας Ἀχαιοὺς \nπανσυδίῃ:  νῦν γάρ κεν ἕλοις πόλιν εὐρυάγυιαν \nΤρώων:  οὐ γὰρ ἔτ' ἀμφὶς Ὀλύμπια δώματ' ἔχοντες \nἀθάνατοι φράζονται:  ἐπέγναμψεν γὰρ ἅπαντας \nἭρη λισσομένη, Τρώεσσι δὲ κήδε' ἐφῆπται \n", "content_type": "5-lines"}, {"text": "ἐκ Διός: ἀλλὰ σὺ σῇσιν ἔχε φρεσίν:  ὣς ὃ μὲν εἰπὼν \nᾤχετ' ἀποπτάμενος, ἐμὲ δὲ γλυκὺς ὕπνος ἀνῆκεν. \nἀλλ' ἄγετ' αἴ κέν πως θωρήξομεν υἷας Ἀχαιῶν:  \nπρῶτα δ' ἐγὼν ἔπεσιν πειρήσομαι, ἣ θέμις ἐστί, \nκαὶ φεύγειν σὺν νηυσὶ πολυκλήϊσι κελεύσω:  \n", "content_type": "5-lines"}, {"text": "ὑμεῖς δ' ἄλλοθεν ἄλλος ἐρητύειν ἐπέεσσιν. \nἤτοι ὅ γ' ὣς εἰπὼν κατ' ἄρ' ἕζετο, τοῖσι δ' ἀνέστη \nΝέστωρ, ὅς ῥα Πύλοιο ἄναξ ἦν ἠμαθόεντος, \nὅ σφιν ἐὺ φρονέων ἀγορήσατο καὶ μετέειπεν:  \nὦ φίλοι Ἀργείων ἡγήτορες ἠδὲ μέδοντες \n", "content_type": "5-lines"}, {"text": "εἰ μέν τις τὸν ὄνειρον Ἀχαιῶν ἄλλος ἔνισπε \nψεῦδός κεν φαῖμεν καὶ νοσφιζοίμεθα μᾶλλον:  \nνῦν δ' ἴδεν ὃς μέγ' ἄριστος Ἀχαιῶν εὔχεται εἶναι:  \nἀλλ' ἄγετ' αἴ κέν πως θωρήξομεν υἷας Ἀχαιῶν. \nὣς ἄρα φωνήσας βουλῆς ἐξῆρχε νέεσθαι, \n", "content_type": "5-lines"}, {"text": "οἳ δ' ἐπανέστησαν πείθοντό τε ποιμένι λαῶν \nσκηπτοῦχοι βασιλῆες: ἐπεσσεύοντο δὲ λαοί. \nἠΰτε ἔθνεα εἶσι μελισσάων ἁδινάων \nπέτρης ἐκ γλαφυρῆς αἰεὶ νέον ἐρχομενάων, \nβοτρυδὸν δὲ πέτονται ἐπ' ἄνθεσιν εἰαρινοῖσιν:  \n", "content_type": "5-lines"}, {"text": "αἳ μέν τ' ἔνθα ἅλις πεποτήαται, αἳ δέ τε ἔνθα:  \nὣς τῶν ἔθνεα πολλὰ νεῶν ἄπο καὶ κλισιάων \nἠϊόνος προπάροιθε βαθείης ἐστιχόωντο \nἰλαδὸν εἰς ἀγορήν:  μετὰ δέ σφισιν ὄσσα δεδήει \nὀτρύνουσ' ἰέναι Διὸς ἄγγελος: οἳ δ' ἀγέροντο. \n", "content_type": "5-lines"}, {"text": "τετρήχει δ' ἀγορή, ὑπὸ δὲ στεναχίζετο γαῖα \nλαῶν ἱζόντων, ὅμαδος δ' ἦν:  ἐννέα δέ σφεας \nκήρυκες βοόωντες ἐρήτυον, εἴ ποτ' ἀϋτῆς \nσχοίατ', ἀκούσειαν δὲ διοτρεφέων βασιλήων. \nσπουδῇ δ' ἕζετο λαός, ἐρήτυθεν δὲ καθ' ἕδρας \n", "content_type": "5-lines"}, {"text": "παυσάμενοι κλαγγῆς: ἀνὰ δὲ κρείων Ἀγαμέμνων \nἔστη σκῆπτρον ἔχων τὸ μὲν Ἥφαιστος κάμε τεύχων. \nἭφαιστος μὲν δῶκε Διὶ Κρονίωνι ἄνακτι, \nαὐτὰρ ἄρα Ζεὺς δῶκε διακτόρῳ ἀργεϊφόντῃ:  \nἙρμείας δὲ ἄναξ δῶκεν Πέλοπι πληξίππῳ, \n", "content_type": "5-lines"}, {"text": "αὐτὰρ ὃ αὖτε Πέλοψ δῶκ' Ἀτρέϊ ποιμένι λαῶν, \nἈτρεὺς δὲ θνῄσκων ἔλιπεν πολύαρνι Θυέστῃ, \nαὐτὰρ ὃ αὖτε Θυέστ' Ἀγαμέμνονι λεῖπε φορῆναι, \nπολλῇσιν νήσοισι καὶ Ἄργεϊ παντὶ ἀνάσσειν. \nτῷ ὅ γ' ἐρεισάμενος ἔπε' Ἀργείοισι μετηύδα:  \n", "content_type": "5-lines"}, {"text": "ὦ φίλοι ἥρωες Δαναοὶ θεράποντες Ἄρηος \nΖεύς με μέγα Κρονίδης ἄτῃ ἐνέδησε βαρείῃ, \nσχέτλιος, ὃς πρὶν μέν μοι ὑπέσχετο καὶ κατένευσεν \nἼλιον ἐκπέρσαντ' εὐτείχεον ἀπονέεσθαι, \nνῦν δὲ κακὴν ἀπάτην βουλεύσατο, καί με κελεύει \n", "content_type": "5-lines"}, {"text": "δυσκλέα Ἄργος ἱκέσθαι, ἐπεὶ πολὺν ὤλεσα λαόν. \nοὕτω που Διὶ μέλλει ὑπερμενέϊ φίλον εἶναι, \nὃς δὴ πολλάων πολίων κατέλυσε κάρηνα \nἠδ' ἔτι καὶ λύσει:  τοῦ γὰρ κράτος ἐστὶ μέγιστον. \nαἰσχρὸν γὰρ τόδε γ' ἐστὶ καὶ ἐσσομένοισι πυθέσθαι \n", "content_type": "5-lines"}, {"text": "μὰψ οὕτω τοιόνδε τοσόνδε τε λαὸν Ἀχαιῶν \nἄπρηκτον πόλεμον πολεμίζειν ἠδὲ μάχεσθαι \nἀνδράσι παυροτέροισι, τέλος δ' οὔ πώ τι πέφανται:  \nεἴ περ γάρ κ' ἐθέλοιμεν Ἀχαιοί τε Τρῶές τε \nὅρκια πιστὰ ταμόντες ἀριθμηθήμεναι ἄμφω, \n", "content_type": "5-lines"}, {"text": "Τρῶας μὲν λέξασθαι ἐφέστιοι ὅσσοι ἔασιν, \nἡμεῖς δ' ἐς δεκάδας διακοσμηθεῖμεν Ἀχαιοί, \nΤρώων δ' ἄνδρα ἕκαστοι ἑλοίμεθα οἰνοχοεύειν, \nπολλαί κεν δεκάδες δευοίατο οἰνοχόοιο. \nτόσσον ἐγώ φημι πλέας ἔμμεναι υἷας Ἀχαιῶν \n", "content_type": "5-lines"}, {"text": "Τρώων, οἳ ναίουσι κατὰ πτόλιν:  ἀλλ' ἐπίκουροι \nπολλέων ἐκ πολίων ἐγχέσπαλοι ἄνδρες ἔασιν, \nοἵ με μέγα πλάζουσι καὶ οὐκ εἰῶσ' ἐθέλοντα \nἸλίου ἐκπέρσαι εὖ ναιόμενον πτολίεθρον. \nἐννέα δὴ βεβάασι Διὸς μεγάλου ἐνιαυτοί, \n", "content_type": "5-lines"}, {"text": "καὶ δὴ δοῦρα σέσηπε νεῶν καὶ σπάρτα λέλυνται:  \nαἳ δέ που ἡμέτεραί τ' ἄλοχοι καὶ νήπια τέκνα \nεἵατ' ἐνὶ μεγάροις ποτιδέγμεναι:  ἄμμι δὲ ἔργον \nαὔτως ἀκράαντον οὗ εἵνεκα δεῦρ' ἱκόμεσθα. \nἀλλ' ἄγεθ' ὡς ἂν ἐγὼ εἴπω πειθώμεθα πάντες: \n", "content_type": "5-lines"}, {"text": "φεύγωμεν σὺν νηυσὶ φίλην ἐς πατρίδα γαῖαν:  \nοὐ γὰρ ἔτι Τροίην αἱρήσομεν εὐρυάγυιαν. \nὣς φάτο, τοῖσι δὲ θυμὸν ἐνὶ στήθεσσιν ὄρινε \nπᾶσι μετὰ πληθὺν ὅσοι οὐ βουλῆς ἐπάκουσαν:  \nκινήθη δ' ἀγορὴ φὴ κύματα μακρὰ θαλάσσης \n", "content_type": "5-lines"}, {"text": "πόντου Ἰκαρίοιο, τὰ μέν τ' Εὖρός τε Νότος τε \nὤρορ' ἐπαΐξας πατρὸς Διὸς ἐκ νεφελάων. \nὡς δ' ὅτε κινήσῃ Ζέφυρος βαθὺ λήϊον ἐλθὼν \nλάβρος ἐπαιγίζων, ἐπί τ' ἠμύει ἀσταχύεσσιν, \nὣς τῶν πᾶσ' ἀγορὴ κινήθη:  τοὶ δ' ἀλαλητῷ \n", "content_type": "5-lines"}, {"text": "νῆας ἔπ' ἐσσεύοντο, ποδῶν δ' ὑπένερθε κονίη \nἵστατ' ἀειρομένη:  τοὶ δ' ἀλλήλοισι κέλευον \nἅπτεσθαι νηῶν ἠδ' ἑλκέμεν εἰς ἅλα δῖαν, \nοὐρούς τ' ἐξεκάθαιρον:  ἀϋτὴ δ' οὐρανὸν ἷκεν \nοἴκαδε ἱεμένων:  ὑπὸ δ' ᾕρεον ἕρματα νηῶν. \n", "content_type": "5-lines"}, {"text": "ἔνθά κεν Ἀργείοισιν ὑπέρμορα νόστος ἐτύχθη \nεἰ μὴ Ἀθηναίην Ἥρη πρὸς μῦθον ἔειπεν:  \nὢ πόποι αἰγιόχοιο Διὸς τέκος Ἀτρυτώνη, \nοὕτω δὴ οἶκον δὲ φίλην ἐς πατρίδα γαῖαν \nἈργεῖοι φεύξονται ἐπ' εὐρέα νῶτα θαλάσσης, \n", "content_type": "5-lines"}, {"text": "κὰδ δέ κεν εὐχωλὴν Πριάμῳ καὶ Τρωσὶ λίποιεν \nἈργείην Ἑλένην, ἧς εἵνεκα πολλοὶ Ἀχαιῶν \nἐν Τροίῃ ἀπόλοντο φίλης ἀπὸ πατρίδος αἴης: \nἀλλ' ἴθι νῦν κατὰ λαὸν Ἀχαιῶν χαλκοχιτώνων:  \nσοῖς ἀγανοῖς ἐπέεσσιν ἐρήτυε φῶτα ἕκαστον, \n", "content_type": "5-lines"}, {"text": "μηδὲ ἔα νῆας ἅλα δ' ἑλκέμεν ἀμφιελίσσας. \nὣς ἔφατ', οὐδ' ἀπίθησε θεὰ γλαυκῶπις Ἀθήνη, \nβῆ δὲ κατ' Οὐλύμποιο καρήνων ἀΐξασα:  \nκαρπαλίμως δ' ἵκανε θοὰς ἐπὶ νῆας Ἀχαιῶν. \nεὗρεν ἔπειτ' Ὀδυσῆα Διὶ μῆτιν ἀτάλαντον \n", "content_type": "5-lines"}, {"text": "ἑσταότ':  οὐδ' ὅ γε νηὸς ἐϋσσέλμοιο μελαίνης \nἅπτετ', ἐπεί μιν ἄχος κραδίην καὶ θυμὸν ἵκανεν:  \nἀγχοῦ δ' ἱσταμένη προσέφη γλαυκῶπις Ἀθήνη:  \nδιογενὲς Λαερτιάδη πολυμήχαν' Ὀδυσσεῦ, \nοὕτω δὴ οἶκον δὲ φίλην ἐς πατρίδα γαῖαν \n", "content_type": "5-lines"}, {"text": "φεύξεσθ' ἐν νήεσσι πολυκλήϊσι πεσόντες, \nκὰδ δέ κεν εὐχωλὴν Πριάμῳ καὶ Τρωσὶ λίποιτε \nἈργείην Ἑλένην, ἧς εἵνεκα πολλοὶ Ἀχαιῶν \nἐν Τροίῃ ἀπόλοντο φίλης ἀπὸ πατρίδος αἴης; \nἀλλ' ἴθι νῦν κατὰ λαὸν Ἀχαιῶν, μηδ' ἔτ' ἐρώει, \n", "content_type": "5-lines"}, {"text": "σοῖς δ' ἀγανοῖς ἐπέεσσιν ἐρήτυε φῶτα ἕκαστον, \nμηδὲ ἔα νῆας ἅλα δ' ἑλκέμεν ἀμφιελίσσας. \nὣς φάθ', ὃ δὲ ξυνέηκε θεᾶς ὄπα φωνησάσης, \nβῆ δὲ θέειν, ἀπὸ δὲ χλαῖναν βάλε:  τὴν δὲ κόμισσε \nκῆρυξ Εὐρυβάτης Ἰθακήσιος ὅς οἱ ὀπήδει:  \n", "content_type": "5-lines"}, {"text": "αὐτὸς δ' Ἀτρεΐδεω Ἀγαμέμνονος ἀντίος ἐλθὼν \nδέξατό οἱ σκῆπτρον πατρώϊον ἄφθιτον αἰεί:  \nσὺν τῷ ἔβη κατὰ νῆας Ἀχαιῶν χαλκοχιτώνων. \nὅν τινα μὲν βασιλῆα καὶ ἔξοχον ἄνδρα κιχείη \nτὸν δ' ἀγανοῖς ἐπέεσσιν ἐρητύσασκε παραστάς: \n", "content_type": "5-lines"}, {"text": "δαιμόνι' οὔ σε ἔοικε κακὸν ὣς δειδίσσεσθαι, \nἀλλ' αὐτός τε κάθησο καὶ ἄλλους ἵδρυε λαούς: \nοὐ γάρ πω σάφα οἶσθ' οἷος νόος Ἀτρεΐωνος: \nνῦν μὲν πειρᾶται, τάχα δ' ἴψεται υἷας Ἀχαιῶν. \nἐν βουλῇ δ' οὐ πάντες ἀκούσαμεν οἷον ἔειπε. \n", "content_type": "5-lines"}, {"text": "μή τι χολωσάμενος ῥέξῃ κακὸν υἷας Ἀχαιῶν:  \nθυμὸς δὲ μέγας ἐστὶ διοτρεφέων βασιλήων, \nτιμὴ δ' ἐκ Διός ἐστι, φιλεῖ δέ ἑ μητίετα Ζεύς. \nὃν δ' αὖ δήμου τ' ἄνδρα ἴδοι βοόωντά τ' ἐφεύροι, \nτὸν σκήπτρῳ ἐλάσασκεν ὁμοκλήσασκέ τε μύθῳ:  \n", "content_type": "5-lines"}, {"text": "δαιμόνι' ἀτρέμας ἧσο καὶ ἄλλων μῦθον ἄκουε, \nοἳ σέο φέρτεροί εἰσι, σὺ δ' ἀπτόλεμος καὶ ἄναλκις \nοὔτέ ποτ' ἐν πολέμῳ ἐναρίθμιος οὔτ' ἐνὶ βουλῇ:  \nοὐ μέν πως πάντες βασιλεύσομεν ἐνθάδ' Ἀχαιοί:  \nοὐκ ἀγαθὸν πολυκοιρανίη:  εἷς κοίρανος ἔστω, \n", "content_type": "5-lines"}, {"text": "εἷς βασιλεύς, ᾧ δῶκε Κρόνου πάϊς ἀγκυλομήτεω \nσκῆπτρόν τ' ἠδὲ θέμιστας, ἵνά σφισι βουλεύῃσι. \nὣς ὅ γε κοιρανέων δίεπε στρατόν:  οἳ δ' ἀγορὴν δὲ \nαὖτις ἐπεσσεύοντο νεῶν ἄπο καὶ κλισιάων \nἠχῇ, ὡς ὅτε κῦμα πολυφλοίσβοιο θαλάσσης \n", "content_type": "5-lines"}, {"text": "αἰγιαλῷ μεγάλῳ βρέμεται, σμαραγεῖ δέ τε πόντος. \nἄλλοι μέν ῥ' ἕζοντο, ἐρήτυθεν δὲ καθ' ἕδρας: \nΘερσίτης δ' ἔτι μοῦνος ἀμετροεπὴς ἐκολῴα, \nὃς ἔπεα φρεσὶν ᾗσιν ἄκοσμά τε πολλά τε ᾔδη \nμάψ, ἀτὰρ οὐ κατὰ κόσμον, ἐριζέμεναι βασιλεῦσιν, \n", "content_type": "5-lines"}, {"text": "ἀλλ' ὅ τι οἱ εἴσαιτο γελοίϊον Ἀργείοισιν \nἔμμεναι:  αἴσχιστος δὲ ἀνὴρ ὑπὸ Ἴλιον ἦλθε:  \nφολκὸς ἔην, χωλὸς δ' ἕτερον πόδα:  τὼ δέ οἱ ὤμω \nκυρτὼ ἐπὶ στῆθος συνοχωκότε:  αὐτὰρ ὕπερθε \nφοξὸς ἔην κεφαλήν, ψεδνὴ δ' ἐπενήνοθε λάχνη. \n", "content_type": "5-lines"}, {"text": "ἔχθιστος δ' Ἀχιλῆϊ μάλιστ' ἦν ἠδ' Ὀδυσῆϊ:  \nτὼ γὰρ νεικείεσκε:  τότ' αὖτ' Ἀγαμέμνονι δίῳ \nὀξέα κεκλήγων λέγ' ὀνείδεα:  τῷ δ' ἄρ' Ἀχαιοὶ \nἐκπάγλως κοτέοντο νεμέσσηθέν τ' ἐνὶ θυμῷ. \nαὐτὰρ ὃ μακρὰ βοῶν Ἀγαμέμνονα νείκεε μύθῳ:  \n", "content_type": "5-lines"}, {"text": "Ἀτρεΐδη τέο δ' αὖτ' ἐπιμέμφεαι ἠδὲ χατίζεις; \nπλεῖαί τοι χαλκοῦ κλισίαι, πολλαὶ δὲ γυναῖκες \nεἰσὶν ἐνὶ κλισίῃς ἐξαίρετοι, ἅς τοι Ἀχαιοὶ \nπρωτίστῳ δίδομεν εὖτ' ἂν πτολίεθρον ἕλωμεν. \nἦ ἔτι καὶ χρυσοῦ ἐπιδεύεαι, ὅν κέ τις οἴσει \n", "content_type": "5-lines"}, {"text": "Τρώων ἱπποδάμων ἐξ Ἰλίου υἷος ἄποινα, \nὅν κεν ἐγὼ δήσας ἀγάγω ἢ ἄλλος Ἀχαιῶν, \nἠὲ γυναῖκα νέην, ἵνα μίσγεαι ἐν φιλότητι, \nἥν τ' αὐτὸς ἀπονόσφι κατίσχεαι; οὐ μὲν ἔοικεν \nἀρχὸν ἐόντα κακῶν ἐπιβασκέμεν υἷας Ἀχαιῶν. \n", "content_type": "5-lines"}, {"text": "ὦ πέπονες κάκ' ἐλέγχε' Ἀχαιΐδες οὐκέτ' Ἀχαιοὶ \nοἴκαδέ περ σὺν νηυσὶ νεώμεθα, τόνδε δ' ἐῶμεν \nαὐτοῦ ἐνὶ Τροίῃ γέρα πεσσέμεν, ὄφρα ἴδηται \nἤ ῥά τί οἱ χἠμεῖς προσαμύνομεν ἦε καὶ οὐκί:  \nὃς καὶ νῦν Ἀχιλῆα ἕο μέγ' ἀμείνονα φῶτα \n", "content_type": "5-lines"}, {"text": "ἠτίμησεν:  ἑλὼν γὰρ ἔχει γέρας αὐτὸς ἀπούρας. \nἀλλὰ μάλ' οὐκ Ἀχιλῆϊ χόλος φρεσίν, ἀλλὰ μεθήμων:  \nἦ γὰρ ἂν Ἀτρεΐδη νῦν ὕστατα λωβήσαιο:  \nὣς φάτο νεικείων Ἀγαμέμνονα ποιμένα λαῶν, \nΘερσίτης: τῷ δ' ὦκα παρίστατο δῖος Ὀδυσσεύς, \n", "content_type": "5-lines"}, {"text": "καί μιν ὑπόδρα ἰδὼν χαλεπῷ ἠνίπαπε μύθῳ:  \nΘερσῖτ' ἀκριτόμυθε, λιγύς περ ἐὼν ἀγορητής, \nἴσχεο, μηδ' ἔθελ' οἶος ἐριζέμεναι βασιλεῦσιν:  \nοὐ γὰρ ἐγὼ σέο φημὶ χερειότερον βροτὸν ἄλλον \nἔμμεναι, ὅσσοι ἅμ' Ἀτρεΐδῃς ὑπὸ Ἴλιον ἦλθον. \n", "content_type": "5-lines"}, {"text": "τὼ οὐκ ἂν βασιλῆας ἀνὰ στόμ' ἔχων ἀγορεύοις, \nκαί σφιν ὀνείδεά τε προφέροις, νόστόν τε φυλάσσοις. \nοὐδέ τί πω σάφα ἴδμεν ὅπως ἔσται τάδε ἔργα, \nἢ εὖ ἦε κακῶς νοστήσομεν υἷες Ἀχαιῶν. \nτὼ νῦν Ἀτρεΐδῃ Ἀγαμέμνονι ποιμένι λαῶν \n", "content_type": "5-lines"}, {"text": "ἧσαι ὀνειδίζων, ὅτι οἱ μάλα πολλὰ διδοῦσιν \nἥρωες Δαναοί:  σὺ δὲ κερτομέων ἀγορεύεις. \nἀλλ' ἔκ τοι ἐρέω, τὸ δὲ καὶ τετελεσμένον ἔσται:  \nεἴ κ' ἔτι σ' ἀφραίνοντα κιχήσομαι ὥς νύ περ ὧδε, \nμηκέτ' ἔπειτ' Ὀδυσῆϊ κάρη ὤμοισιν ἐπείη, \n", "content_type": "5-lines"}, {"text": "μηδ' ἔτι Τηλεμάχοιο πατὴρ κεκλημένος εἴην, \nεἰ μὴ ἐγώ σε λαβὼν ἀπὸ μὲν φίλα εἵματα δύσω, \nχλαῖνάν τ' ἠδὲ χιτῶνα, τά τ' αἰδῶ ἀμφικαλύπτει, \nαὐτὸν δὲ κλαίοντα θοὰς ἐπὶ νῆας ἀφήσω \nπεπλήγων ἀγορῆθεν ἀεικέσσι πληγῇσιν. \n", "content_type": "5-lines"}, {"text": "ὣς ἄρ' ἔφη, σκήπτρῳ δὲ μετάφρενον ἠδὲ καὶ ὤμω \nπλῆξεν:  ὃ δ' ἰδνώθη, θαλερὸν δέ οἱ ἔκπεσε δάκρυ:  \nσμῶδιξ δ' αἱματόεσσα μεταφρένου ἐξυπανέστη \nσκήπτρου ὕπο χρυσέου:  ὃ δ' ἄρ' ἕζετο τάρβησέν τε, \nἀλγήσας δ' ἀχρεῖον ἰδὼν ἀπομόρξατο δάκρυ. \n", "content_type": "5-lines"}, {"text": "οἳ δὲ καὶ ἀχνύμενοί περ ἐπ' αὐτῷ ἡδὺ γέλασσαν:  \nὧδε δέ τις εἴπεσκεν ἰδὼν ἐς πλησίον ἄλλον:  \nὢ πόποι ἦ δὴ μυρί' Ὀδυσσεὺς ἐσθλὰ ἔοργε \nβουλάς τ' ἐξάρχων ἀγαθὰς πόλεμόν τε κορύσσων:  \nνῦν δὲ τόδε μέγ' ἄριστον ἐν Ἀργείοισιν ἔρεξεν, \n", "content_type": "5-lines"}, {"text": "ὃς τὸν λωβητῆρα ἐπεσβόλον ἔσχ' ἀγοράων. \nοὔ θήν μιν πάλιν αὖτις ἀνήσει θυμὸς ἀγήνωρ \nνεικείειν βασιλῆας ὀνειδείοις ἐπέεσσιν. \nὣς φάσαν ἣ πληθύς: ἀνὰ δ' ὃ πτολίπορθος Ὀδυσσεὺς \nἔστη σκῆπτρον ἔχων:  παρὰ δὲ γλαυκῶπις Ἀθήνη \n", "content_type": "5-lines"}, {"text": "εἰδομένη κήρυκι σιωπᾶν λαὸν ἀνώγει, \nὡς ἅμα θ' οἳ πρῶτοί τε καὶ ὕστατοι υἷες Ἀχαιῶν \nμῦθον ἀκούσειαν καὶ ἐπιφρασσαίατο βουλήν:  \nὅ σφιν ἐὺ φρονέων ἀγορήσατο καὶ μετέειπεν:  \nἈτρεΐδη νῦν δή σε ἄναξ ἐθέλουσιν Ἀχαιοὶ \n", "content_type": "5-lines"}, {"text": "πᾶσιν ἐλέγχιστον θέμεναι μερόπεσσι βροτοῖσιν, \nοὐδέ τοι ἐκτελέουσιν ὑπόσχεσιν ἥν περ ὑπέσταν \nἐνθάδ' ἔτι στείχοντες ἀπ' Ἄργεος ἱπποβότοιο \nἼλιον ἐκπέρσαντ' εὐτείχεον ἀπονέεσθαι. \nὥς τε γὰρ ἢ παῖδες νεαροὶ χῆραί τε γυναῖκες \n", "content_type": "5-lines"}, {"text": "ἀλλήλοισιν ὀδύρονται οἶκον δὲ νέεσθαι. \nἦ μὴν καὶ πόνος ἐστὶν ἀνιηθέντα νέεσθαι:  \nκαὶ γάρ τίς θ' ἕνα μῆνα μένων ἀπὸ ἧς ἀλόχοιο \nἀσχαλάᾳ σὺν νηῒ πολυζύγῳ, ὅν περ ἄελλαι \nχειμέριαι εἰλέωσιν ὀρινομένη τε θάλασσα:  \n", "content_type": "5-lines"}, {"text": "ἡμῖν δ' εἴνατός ἐστι περιτροπέων ἐνιαυτὸς \nἐνθάδε μιμνόντεσσι:  τὼ οὐ νεμεσίζομ' Ἀχαιοὺς \nἀσχαλάαν παρὰ νηυσὶ κορωνίσιν:  ἀλλὰ καὶ ἔμπης \nαἰσχρόν τοι δηρόν τε μένειν κενεόν τε νέεσθαι. \nτλῆτε φίλοι, καὶ μείνατ' ἐπὶ χρόνον ὄφρα δαῶμεν \n", "content_type": "5-lines"}, {"text": "ἢ ἐτεὸν Κάλχας μαντεύεται ἦε καὶ οὐκί. \nεὖ γὰρ δὴ τόδε ἴδμεν ἐνὶ φρεσίν, ἐστὲ δὲ πάντες \nμάρτυροι, οὓς μὴ κῆρες ἔβαν θανάτοιο φέρουσαι:  \nχθιζά τε καὶ πρωΐζ' ὅτ' ἐς Αὐλίδα νῆες Ἀχαιῶν \nἠγερέθοντο κακὰ Πριάμῳ καὶ Τρωσὶ φέρουσαι, \n", "content_type": "5-lines"}, {"text": "ἡμεῖς δ' ἀμφὶ περὶ κρήνην ἱεροὺς κατὰ βωμοὺς \nἕρδομεν ἀθανάτοισι τεληέσσας ἑκατόμβας \nκαλῇ ὑπὸ πλατανίστῳ ὅθεν ῥέεν ἀγλαὸν ὕδωρ:  \nἔνθ' ἐφάνη μέγα σῆμα:  δράκων ἐπὶ νῶτα δαφοινὸς \nσμερδαλέος, τόν ῥ' αὐτὸς Ὀλύμπιος ἧκε φόως δέ, \n", "content_type": "5-lines"}, {"text": "βωμοῦ ὑπαΐξας πρός ῥα πλατάνιστον ὄρουσεν. \nἔνθα δ' ἔσαν στρουθοῖο νεοσσοί, νήπια τέκνα, \nὄζῳ ἐπ' ἀκροτάτῳ πετάλοις ὑποπεπτηῶτες \nὀκτώ, ἀτὰρ μήτηρ ἐνάτη ἦν ἣ τέκε τέκνα:  \nἔνθ' ὅ γε τοὺς ἐλεεινὰ κατήσθιε τετριγῶτας: \n", "content_type": "5-lines"}, {"text": "μήτηρ δ' ἀμφεποτᾶτο ὀδυρομένη φίλα τέκνα:  \nτὴν δ' ἐλελιξάμενος πτέρυγος λάβεν ἀμφιαχυῖαν. \nαὐτὰρ ἐπεὶ κατὰ τέκνα φάγε στρουθοῖο καὶ αὐτήν, \nτὸν μὲν ἀρίζηλον θῆκεν θεὸς ὅς περ ἔφηνε:  \nλᾶαν γάρ μιν ἔθηκε Κρόνου πάϊς ἀγκυλομήτεω:  \n", "content_type": "5-lines"}, {"text": "ἡμεῖς δ' ἑσταότες θαυμάζομεν οἷον ἐτύχθη. \nὡς οὖν δεινὰ πέλωρα θεῶν εἰσῆλθ' ἑκατόμβας, \nΚάλχας δ' αὐτίκ' ἔπειτα θεοπροπέων ἀγόρευε:  \nτίπτ' ἄνεῳ ἐγένεσθε κάρη κομόωντες Ἀχαιοί; \nἡμῖν μὲν τόδ' ἔφηνε τέρας μέγα μητίετα Ζεὺς \n", "content_type": "5-lines"}, {"text": "ὄψιμον ὀψιτέλεστον, ὅου κλέος οὔ ποτ' ὀλεῖται. \nὡς οὗτος κατὰ τέκνα φάγε στρουθοῖο καὶ αὐτὴν \nὀκτώ, ἀτὰρ μήτηρ ἐνάτη ἦν ἣ τέκε τέκνα, \nὣς ἡμεῖς τοσσαῦτ' ἔτεα πτολεμίξομεν αὖθι, \nτῷ δεκάτῳ δὲ πόλιν αἱρήσομεν εὐρυάγυιαν. \n", "content_type": "5-lines"}, {"text": "κεῖνος τὼς ἀγόρευε:  τὰ δὴ νῦν πάντα τελεῖται. \nἀλλ' ἄγε μίμνετε πάντες ἐϋκνήμιδες Ἀχαιοὶ \nαὐτοῦ εἰς ὅ κεν ἄστυ μέγα Πριάμοιο ἕλωμεν. \nὣς ἔφατ', Ἀργεῖοι δὲ μέγ' ἴαχον, ἀμφὶ δὲ νῆες \nσμερδαλέον κονάβησαν ἀϋσάντων ὑπ' Ἀχαιῶν, \n", "content_type": "5-lines"}, {"text": "μῦθον ἐπαινήσαντες Ὀδυσσῆος θείοιο:  \nτοῖσι δὲ καὶ μετέειπε Γερήνιος ἱππότα Νέστωρ:  \nὦ πόποι ἦ δὴ παισὶν ἐοικότες ἀγοράασθε \nνηπιάχοις οἷς οὔ τι μέλει πολεμήϊα ἔργα. \nπῇ δὴ συνθεσίαι τε καὶ ὅρκια βήσεται ἥμιν; \n", "content_type": "5-lines"}, {"text": "ἐν πυρὶ δὴ βουλαί τε γενοίατο μήδεά τ' ἀνδρῶν \nσπονδαί τ' ἄκρητοι καὶ δεξιαί, ᾗς ἐπέπιθμεν:  \nαὔτως γὰρ ἐπέεσσ' ἐριδαίνομεν, οὐδέ τι μῆχος \nεὑρέμεναι δυνάμεσθα, πολὺν χρόνον ἐνθάδ' ἐόντες. \nἈτρεΐδη σὺ δ' ἔθ' ὡς πρὶν ἔχων ἀστεμφέα βουλὴν \n", "content_type": "5-lines"}, {"text": "ἄρχευ' Ἀργείοισι κατὰ κρατερὰς ὑσμίνας, \nτούσδε δ' ἔα φθινύθειν ἕνα καὶ δύο, τοί κεν Ἀχαιῶν \nνόσφιν βουλεύωσ':  ἄνυσις δ' οὐκ ἔσσεται αὐτῶν:  \nπρὶν Ἄργος δ' ἰέναι πρὶν καὶ Διὸς αἰγιόχοιο \nγνώμεναι εἴ τε ψεῦδος ὑπόσχεσις εἴ τε καὶ οὐκί. \n", "content_type": "5-lines"}, {"text": "φημὶ γὰρ οὖν κατανεῦσαι ὑπερμενέα Κρονίωνα \nἤματι τῷ ὅτε νηυσὶν ἐν ὠκυπόροισιν ἔβαινον \nἈργεῖοι Τρώεσσι φόνον καὶ κῆρα φέροντες \nἀστράπτων ἐπιδέξι' ἐναίσιμα σήματα φαίνων. \nτὼ μή τις πρὶν ἐπειγέσθω οἶκον δὲ νέεσθαι \n", "content_type": "5-lines"}, {"text": "πρίν τινα πὰρ Τρώων ἀλόχῳ κατακοιμηθῆναι, \nτίσασθαι δ' Ἑλένης ὁρμήματά τε στοναχάς τε. \nεἰ δέ τις ἐκπάγλως ἐθέλει οἶκον δὲ νέεσθαι \nἁπτέσθω ἧς νηὸς ἐϋσσέλμοιο μελαίνης, \nὄφρα πρόσθ' ἄλλων θάνατον καὶ πότμον ἐπίσπῃ. \n", "content_type": "5-lines"}, {"text": "ἀλλὰ ἄναξ αὐτός τ' εὖ μήδεο πείθεό τ' ἄλλῳ:  \nοὔ τοι ἀπόβλητον ἔπος ἔσσεται ὅττί κεν εἴπω:  \nκρῖν' ἄνδρας κατὰ φῦλα κατὰ φρήτρας Ἀγάμεμνον, \nὡς φρήτρη φρήτρηφιν ἀρήγῃ, φῦλα δὲ φύλοις. \nεἰ δέ κεν ὣς ἕρξῃς καί τοι πείθωνται Ἀχαιοί, \n", "content_type": "5-lines"}, {"text": "γνώσῃ ἔπειθ' ὅς θ' ἡγεμόνων κακὸς ὅς τέ νυ λαῶν \nἠδ' ὅς κ' ἐσθλὸς ἔῃσι:  κατὰ σφέας γὰρ μαχέονται. \nγνώσεαι δ' εἰ καὶ θεσπεσίῃ πόλιν οὐκ ἀλαπάξεις, \nἦ ἀνδρῶν κακότητι καὶ ἀφραδίῃ πολέμοιο. \nτὸν δ' ἀπαμειβόμενος προσέφη κρείων Ἀγαμέμνων:  \n", "content_type": "5-lines"}, {"text": "ἦ μὰν αὖτ' ἀγορῇ νικᾷς γέρον υἷας Ἀχαιῶν. \nαἲ γὰρ Ζεῦ τε πάτερ καὶ Ἀθηναίη καὶ Ἄπολλον \nτοιοῦτοι δέκα μοι συμφράδμονες εἶεν Ἀχαιῶν:  \nτώ κε τάχ' ἠμύσειε πόλις Πριάμοιο ἄνακτος \nχερσὶν ὑφ' ἡμετέρῃσιν ἁλοῦσά τε περθομένη τε. \n", "content_type": "5-lines"}, {"text": "ἀλλά μοι αἰγίοχος Κρονίδης Ζεὺς ἄλγε' ἔδωκεν, \nὅς με μετ' ἀπρήκτους ἔριδας καὶ νείκεα βάλλει. \nκαὶ γὰρ ἐγὼν Ἀχιλεύς τε μαχεσσάμεθ' εἵνεκα κούρης \nἀντιβίοις ἐπέεσσιν, ἐγὼ δ' ἦρχον χαλεπαίνων:  \nεἰ δέ ποτ' ἔς γε μίαν βουλεύσομεν, οὐκέτ' ἔπειτα \n", "content_type": "5-lines"}, {"text": "Τρωσὶν ἀνάβλησις κακοῦ ἔσσεται οὐδ' ἠβαιόν. \nνῦν δ' ἔρχεσθ' ἐπὶ δεῖπνον ἵνα ξυνάγωμεν Ἄρηα. \nεὖ μέν τις δόρυ θηξάσθω, εὖ δ' ἀσπίδα θέσθω, \nεὖ δέ τις ἵπποισιν δεῖπνον δότω ὠκυπόδεσσιν, \nεὖ δέ τις ἅρματος ἀμφὶς ἰδὼν πολέμοιο μεδέσθω, \n", "content_type": "5-lines"}, {"text": "ὥς κε πανημέριοι στυγερῷ κρινώμεθ' Ἄρηϊ. \nοὐ γὰρ παυσωλή γε μετέσσεται οὐδ' ἠβαιὸν \nεἰ μὴ νὺξ ἐλθοῦσα διακρινέει μένος ἀνδρῶν. \nἱδρώσει μέν τευ τελαμὼν ἀμφὶ στήθεσφιν \nἀσπίδος ἀμφιβρότης, περὶ δ' ἔγχεϊ χεῖρα καμεῖται:  \n", "content_type": "5-lines"}, {"text": "ἱδρώσει δέ τευ ἵππος ἐΰξοον ἅρμα τιταίνων. \nὃν δέ κ' ἐγὼν ἀπάνευθε μάχης ἐθέλοντα νοήσω \nμιμνάζειν παρὰ νηυσὶ κορωνίσιν, οὔ οἱ ἔπειτα \nἄρκιον ἐσσεῖται φυγέειν κύνας ἠδ' οἰωνούς. \nὣς ἔφατ', Ἀργεῖοι δὲ μέγ' ἴαχον ὡς ὅτε κῦμα \n", "content_type": "5-lines"}, {"text": "ἀκτῇ ἐφ' ὑψηλῇ, ὅτε κινήσῃ Νότος ἐλθών, \nπροβλῆτι σκοπέλῳ:  τὸν δ' οὔ ποτε κύματα λείπει \nπαντοίων ἀνέμων, ὅτ' ἂν ἔνθ' ἢ ἔνθα γένωνται. \nἀνστάντες δ' ὀρέοντο κεδασθέντες κατὰ νῆας, \nκάπνισσάν τε κατὰ κλισίας, καὶ δεῖπνον ἕλοντο. \n", "content_type": "5-lines"}, {"text": "ἄλλος δ' ἄλλῳ ἔρεζε θεῶν αἰειγενετάων \nεὐχόμενος θάνατόν τε φυγεῖν καὶ μῶλον Ἄρηος. \nαὐτὰρ ὃ βοῦν ἱέρευσε ἄναξ ἀνδρῶν Ἀγαμέμνων \nπίονα πενταέτηρον ὑπερμενέϊ Κρονίωνι, \nκίκλησκεν δὲ γέροντας ἀριστῆας Παναχαιῶν, \n", "content_type": "5-lines"}, {"text": "Νέστορα μὲν πρώτιστα καὶ Ἰδομενῆα ἄνακτα, \nαὐτὰρ ἔπειτ' Αἴαντε δύω καὶ Τυδέος υἱόν, \nἕκτον δ' αὖτ' Ὀδυσῆα Διὶ μῆτιν ἀτάλαντον. \nαὐτόματος δέ οἱ ἦλθε βοὴν ἀγαθὸς Μενέλαος: \nᾔδεε γὰρ κατὰ θυμὸν ἀδελφεὸν ὡς ἐπονεῖτο. \n", "content_type": "5-lines"}, {"text": "βοῦν δὲ περιστήσαντο καὶ οὐλοχύτας ἀνέλοντο:  \nτοῖσιν δ' εὐχόμενος μετέφη κρείων Ἀγαμέμνων:  \nΖεῦ κύδιστε μέγιστε κελαινεφὲς αἰθέρι ναίων \nμὴ πρὶν ἐπ' ἠέλιον δῦναι καὶ ἐπὶ κνέφας ἐλθεῖν \nπρίν με κατὰ πρηνὲς βαλέειν Πριάμοιο μέλαθρον \n", "content_type": "5-lines"}, {"text": "αἰθαλόεν, πρῆσαι δὲ πυρὸς δηΐοιο θύρετρα, \nἙκτόρεον δὲ χιτῶνα περὶ στήθεσσι δαΐξαι \nχαλκῷ ῥωγαλέον:  πολέες δ' ἀμφ' αὐτὸν ἑταῖροι \nπρηνέες ἐν κονίῃσιν ὀδὰξ λαζοίατο γαῖαν. \nὣς ἔφατ', οὐδ' ἄρα πώ οἱ ἐπεκραίαινε Κρονίων, \n", "content_type": "5-lines"}, {"text": "ἀλλ' ὅ γε δέκτο μὲν ἱρά, πόνον δ' ἀμέγαρτον ὄφελλεν. \nαὐτὰρ ἐπεί ῥ' εὔξαντο καὶ οὐλοχύτας προβάλοντο, \nαὐέρυσαν μὲν πρῶτα καὶ ἔσφαξαν καὶ ἔδειραν, \nμηρούς τ' ἐξέταμον κατά τε κνίσῃ ἐκάλυψαν \nδίπτυχα ποιήσαντες, ἐπ' αὐτῶν δ' ὠμοθέτησαν. \n", "content_type": "5-lines"}, {"text": "καὶ τὰ μὲν ἂρ σχίζῃσιν ἀφύλλοισιν κατέκαιον, \nσπλάγχνα δ' ἄρ' ἀμπείραντες ὑπείρεχον Ἡφαίστοιο. \nαὐτὰρ ἐπεὶ κατὰ μῆρε κάη καὶ σπλάγχνα πάσαντο, \nμίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν, \nὤπτησάν τε περιφραδέως, ἐρύσαντό τε πάντα. \n", "content_type": "5-lines"}, {"text": "αὐτὰρ ἐπεὶ παύσαντο πόνου τετύκοντό τε δαῖτα \nδαίνυντ', οὐδέ τι θυμὸς ἐδεύετο δαιτὸς ἐΐσης. \nαὐτὰρ ἐπεὶ πόσιος καὶ ἐδητύος ἐξ ἔρον ἕντο, \nτοῖς ἄρα μύθων ἦρχε Γερήνιος ἱππότα Νέστωρ:  \nἈτρεΐδη κύδιστε ἄναξ ἀνδρῶν Ἀγάμεμνον, \n", "content_type": "5-lines"}, {"text": "μηκέτι νῦν δήθ' αὖθι λεγώμεθα, μηδ' ἔτι δηρὸν \nἀμβαλλώμεθα ἔργον ὃ δὴ θεὸς ἐγγυαλίζει. \nἀλλ' ἄγε κήρυκες μὲν Ἀχαιῶν χαλκοχιτώνων \nλαὸν κηρύσσοντες ἀγειρόντων κατὰ νῆας, \nἡμεῖς δ' ἀθρόοι ὧδε κατὰ στρατὸν εὐρὺν Ἀχαιῶν \n", "content_type": "5-lines"}, {"text": "ἴομεν ὄφρα κε θᾶσσον ἐγείρομεν ὀξὺν Ἄρηα. \nὣς ἔφατ', οὐδ' ἀπίθησεν ἄναξ ἀνδρῶν Ἀγαμέμνων. \nαὐτίκα κηρύκεσσι λιγυφθόγγοισι κέλευσε \nκηρύσσειν πόλεμον δὲ κάρη κομόωντας Ἀχαιούς: \nοἳ μὲν ἐκήρυσσον, τοὶ δ' ἠγείροντο μάλ' ὦκα. \n", "content_type": "5-lines"}, {"text": "οἳ δ' ἀμφ' Ἀτρεΐωνα διοτρεφέες βασιλῆες \nθῦνον κρίνοντες, μετὰ δὲ γλαυκῶπις Ἀθήνη \nαἰγίδ' ἔχουσ' ἐρίτιμον ἀγήρων ἀθανάτην τε, \nτῆς ἑκατὸν θύσανοι παγχρύσεοι ἠερέθονται, \nπάντες ἐϋπλεκέες, ἑκατόμβοιος δὲ ἕκαστος: \n", "content_type": "5-lines"}, {"text": "σὺν τῇ παιφάσσουσα διέσσυτο λαὸν Ἀχαιῶν \nὀτρύνουσ' ἰέναι:  ἐν δὲ σθένος ὦρσεν ἑκάστῳ \nκαρδίῃ ἄλληκτον πολεμίζειν ἠδὲ μάχεσθαι. \nτοῖσι δ' ἄφαρ πόλεμος γλυκίων γένετ' ἠὲ νέεσθαι \nἐν νηυσὶ γλαφυρῇσι φίλην ἐς πατρίδα γαῖαν. \n", "content_type": "5-lines"}, {"text": "ἠΰτε πῦρ ἀΐδηλον ἐπιφλέγει ἄσπετον ὕλην \nοὔρεος ἐν κορυφῇς, ἕκαθεν δέ τε φαίνεται αὐγή, \nὣς τῶν ἐρχομένων ἀπὸ χαλκοῦ θεσπεσίοιο \nαἴγλη παμφανόωσα δι' αἰθέρος οὐρανὸν ἷκε. \nτῶν δ' ὥς τ' ὀρνίθων πετεηνῶν ἔθνεα πολλὰ \n", "content_type": "5-lines"}, {"text": "χηνῶν ἢ γεράνων ἢ κύκνων δουλιχοδείρων \nἈσίω ἐν λειμῶνι Καϋστρίου ἀμφὶ ῥέεθρα \nἔνθα καὶ ἔνθα ποτῶνται ἀγαλλόμενα πτερύγεσσι \nκλαγγηδὸν προκαθιζόντων, σμαραγεῖ δέ τε λειμών, \nὣς τῶν ἔθνεα πολλὰ νεῶν ἄπο καὶ κλισιάων \n", "content_type": "5-lines"}, {"text": "ἐς πεδίον προχέοντο Σκαμάνδριον:  αὐτὰρ ὑπὸ χθὼν \nσμερδαλέον κονάβιζε ποδῶν αὐτῶν τε καὶ ἵππων. \nἔσταν δ' ἐν λειμῶνι Σκαμανδρίῳ ἀνθεμόεντι \nμυρίοι, ὅσσά τε φύλλα καὶ ἄνθεα γίγνεται ὥρῃ. \nἠΰτε μυιάων ἁδινάων ἔθνεα πολλὰ \n", "content_type": "5-lines"}, {"text": "αἵ τε κατὰ σταθμὸν ποιμνήϊον ἠλάσκουσιν \nὥρῃ ἐν εἰαρινῇ ὅτε τε γλάγος ἄγγεα δεύει, \nτόσσοι ἐπὶ Τρώεσσι κάρη κομόωντες Ἀχαιοὶ \nἐν πεδίῳ ἵσταντο διαρραῖσαι μεμαῶτες. \nτοὺς δ' ὥς τ' αἰπόλια πλατέ' αἰγῶν αἰπόλοι ἄνδρες \n", "content_type": "5-lines"}, {"text": "ῥεῖα διακρίνωσιν ἐπεί κε νομῷ μιγέωσιν, \nὣς τοὺς ἡγεμόνες διεκόσμεον ἔνθα καὶ ἔνθα \nὑσμίνην δ' ἰέναι, μετὰ δὲ κρείων Ἀγαμέμνων \nὄμματα καὶ κεφαλὴν ἴκελος Διὶ τερπικεραύνῳ, \nἌρεϊ δὲ ζώνην, στέρνον δὲ Ποσειδάωνι. \n", "content_type": "5-lines"}, {"text": "ἠΰτε βοῦς ἀγέληφι μέγ' ἔξοχος ἔπλετο πάντων \nταῦρος: ὃ γάρ τε βόεσσι μεταπρέπει ἀγρομένῃσι:  \nτοῖον ἄρ' Ἀτρεΐδην θῆκε Ζεὺς ἤματι κείνῳ \nἐκπρεπέ' ἐν πολλοῖσι καὶ ἔξοχον ἡρώεσσιν. \nἔσπετε νῦν μοι Μοῦσαι Ὀλύμπια δώματ' ἔχουσαι:  \n", "content_type": "5-lines"}, {"text": "ὑμεῖς γὰρ θεαί ἐστε πάρεστέ τε ἴστέ τε πάντα, \nἡμεῖς δὲ κλέος οἶον ἀκούομεν οὐδέ τι ἴδμεν:  \nοἵ τινες ἡγεμόνες Δαναῶν καὶ κοίρανοι ἦσαν:  \nπληθὺν δ' οὐκ ἂν ἐγὼ μυθήσομαι οὐδ' ὀνομήνω, \nοὐδ' εἴ μοι δέκα μὲν γλῶσσαι, δέκα δὲ στόματ' εἶεν, \n", "content_type": "5-lines"}, {"text": "φωνὴ δ' ἄρρηκτος, χάλκεον δέ μοι ἦτορ ἐνείη, \nεἰ μὴ Ὀλυμπιάδες Μοῦσαι Διὸς αἰγιόχοιο \nθυγατέρες μνησαίαθ' ὅσοι ὑπὸ Ἴλιον ἦλθον:  \nἀρχοὺς αὖ νηῶν ἐρέω νῆάς τε προπάσας. \nΒοιωτῶν μὲν Πηνέλεως καὶ Λήϊτος ἦρχον \n", "content_type": "5-lines"}, {"text": "Ἀρκεσίλαός τε Προθοήνωρ τε Κλονίος τε, \nοἵ θ' Ὑρίην ἐνέμοντο καὶ Αὐλίδα πετρήεσσαν \nΣχοῖνόν τε Σκῶλόν τε πολύκνημόν τ' Ἐτεωνόν, \nΘέσπειαν Γραῖάν τε καὶ εὐρύχορον Μυκαλησσόν, \nοἵ τ' ἀμφ' Ἅρμ' ἐνέμοντο καὶ Εἰλέσιον καὶ Ἐρυθράς, \n", "content_type": "5-lines"}, {"text": "οἵ τ' Ἐλεῶν' εἶχον ἠδ' Ὕλην καὶ Πετεῶνα, \nὨκαλέην Μεδεῶνά τ' ἐϋκτίμενον πτολίεθρον, \nΚώπας Εὔτρησίν τε πολυτρήρωνά τε Θίσβην, \nοἵ τε Κορώνειαν καὶ ποιήενθ' Ἁλίαρτον, \nοἵ τε Πλάταιαν ἔχον ἠδ' οἳ Γλισᾶντ' ἐνέμοντο, \n", "content_type": "5-lines"}, {"text": "οἵ θ' Ὑποθήβας εἶχον ἐϋκτίμενον πτολίεθρον, \nὈγχηστόν θ' ἱερὸν Ποσιδήϊον ἀγλαὸν ἄλσος, \nοἵ τε πολυστάφυλον Ἄρνην ἔχον, οἵ τε Μίδειαν \nΝῖσάν τε ζαθέην Ἀνθηδόνα τ' ἐσχατόωσαν:  \nτῶν μὲν πεντήκοντα νέες κίον, ἐν δὲ ἑκάστῃ \n", "content_type": "5-lines"}, {"text": "κοῦροι Βοιωτῶν ἑκατὸν καὶ εἴκοσι βαῖνον. \nοἳ δ' Ἀσπληδόνα ναῖον ἰδ' Ὀρχομενὸν Μινύειον, \nτῶν ἦρχ' Ἀσκάλαφος καὶ Ἰάλμενος υἷες Ἄρηος \nοὓς τέκεν Ἀστυόχη δόμῳ Ἄκτορος Ἀζεΐδαο, \nπαρθένος αἰδοίη ὑπερώϊον εἰσαναβᾶσα \n", "content_type": "5-lines"}, {"text": "Ἄρηϊ κρατερῷ:  ὃ δέ οἱ παρελέξατο λάθρῃ:  \nτοῖς δὲ τριήκοντα γλαφυραὶ νέες ἐστιχόωντο. \nαὐτὰρ Φωκήων Σχεδίος καὶ Ἐπίστροφος ἦρχον \nυἷες Ἰφίτου μεγαθύμου Ναυβολίδαο, \nοἳ Κυπάρισσον ἔχον Πυθῶνά τε πετρήεσσαν \n", "content_type": "5-lines"}, {"text": "Κρῖσάν τε ζαθέην καὶ Δαυλίδα καὶ Πανοπῆα, \nοἵ τ' Ἀνεμώρειαν καὶ Ὑάμπολιν ἀμφενέμοντο, \nοἵ τ' ἄρα πὰρ ποταμὸν Κηφισὸν δῖον ἔναιον, \nοἵ τε Λίλαιαν ἔχον πηγῇς ἔπι Κηφισοῖο:  \nτοῖς δ' ἅμα τεσσαράκοντα μέλαιναι νῆες ἕποντο. \n", "content_type": "5-lines"}, {"text": "οἳ μὲν Φωκήων στίχας ἵστασαν ἀμφιέποντες, \nΒοιωτῶν δ' ἔμπλην ἐπ' ἀριστερὰ θωρήσσοντο. \nΛοκρῶν δ' ἡγεμόνευεν Ὀϊλῆος ταχὺς Αἴας \nμείων, οὔ τι τόσος γε ὅσος Τελαμώνιος Αἴας \nἀλλὰ πολὺ μείων:  ὀλίγος μὲν ἔην λινοθώρηξ, \n", "content_type": "5-lines"}, {"text": "ἐγχείῃ δ' ἐκέκαστο Πανέλληνας καὶ Ἀχαιούς: \nοἳ Κῦνόν τ' ἐνέμοντ' Ὀπόεντά τε Καλλίαρόν τε \nΒῆσσάν τε Σκάρφην τε καὶ Αὐγειὰς ἐρατεινὰς \nΤάρφην τε Θρόνιον τε Βοαγρίου ἀμφὶ ῥέεθρα:  \nτῷ δ' ἅμα τεσσαράκοντα μέλαιναι νῆες ἕποντο \n", "content_type": "5-lines"}, {"text": "Λοκρῶν, οἳ ναίουσι πέρην ἱερῆς Εὐβοίης. \nοἳ δ' Εὔβοιαν ἔχον μένεα πνείοντες Ἄβαντες \nΧαλκίδα τ' Εἰρέτριάν τε πολυστάφυλόν θ' Ἱστίαιαν \nΚήρινθόν τ' ἔφαλον Δίου τ' αἰπὺ πτολίεθρον, \nοἵ τε Κάρυστον ἔχον ἠδ' οἳ Στύρα ναιετάασκον, \n", "content_type": "5-lines"}, {"text": "τῶν αὖθ' ἡγεμόνευ' Ἐλεφήνωρ ὄζος Ἄρηος \nΧαλκωδοντιάδης μεγαθύμων ἀρχὸς Ἀβάντων. \nτῷ δ' ἅμ' Ἄβαντες ἕποντο θοοὶ ὄπιθεν κομόωντες \nαἰχμηταὶ μεμαῶτες ὀρεκτῇσιν μελίῃσι \nθώρηκας ῥήξειν δηΐων ἀμφὶ στήθεσσι:  \n", "content_type": "5-lines"}, {"text": "τῷ δ' ἅμα τεσσαράκοντα μέλαιναι νῆες ἕποντο. \nοἳ δ' ἄρ' Ἀθήνας εἶχον ἐϋκτίμενον πτολίεθρον \nδῆμον Ἐρεχθῆος μεγαλήτορος, ὅν ποτ' Ἀθήνη \nθρέψε Διὸς θυγάτηρ, τέκε δὲ ζείδωρος ἄρουρα, \nκὰδ δ' ἐν Ἀθήνῃς εἷσεν ἑῷ ἐν πίονι νηῷ:  \n", "content_type": "5-lines"}, {"text": "ἔνθα δέ μιν ταύροισι καὶ ἀρνειοῖς ἱλάονται \nκοῦροι Ἀθηναίων περιτελλομένων ἐνιαυτῶν:  \nτῶν αὖθ' ἡγεμόνευ' υἱὸς Πετεῶο Μενεσθεύς. \nτῷ δ' οὔ πώ τις ὁμοῖος ἐπιχθόνιος γένετ' ἀνὴρ \nκοσμῆσαι ἵππους τε καὶ ἀνέρας ἀσπιδιώτας: \n", "content_type": "5-lines"}, {"text": "Νέστωρ οἶος ἔριζεν:  ὃ γὰρ προγενέστερος ἦεν:  \nτῷ δ' ἅμα πεντήκοντα μέλαιναι νῆες ἕποντο. \nΑἴας δ' ἐκ Σαλαμῖνος ἄγεν δυοκαίδεκα νῆας, \nστῆσε δ' ἄγων ἵν' Ἀθηναίων ἵσταντο φάλαγγες. \nοἳ δ' Ἄργός τ' εἶχον Τίρυνθά τε τειχιόεσσαν \n", "content_type": "5-lines"}, {"text": "Ἑρμιόνην Ἀσίνην τε, βαθὺν κατὰ κόλπον ἐχούσας, \nΤροιζῆν' Ἠϊόνας τε καὶ ἀμπελόεντ' Ἐπίδαυρον, \nοἵ τ' ἔχον Αἴγιναν Μάσητά τε κοῦροι Ἀχαιῶν, \nτῶν αὖθ' ἡγεμόνευε βοὴν ἀγαθὸς Διομήδης \nκαὶ Σθένελος, Καπανῆος ἀγακλειτοῦ φίλος υἱός: \n", "content_type": "5-lines"}, {"text": "τοῖσι δ' ἅμ' Εὐρύαλος τρίτατος κίεν ἰσόθεος φὼς \nΜηκιστέος υἱὸς Ταλαϊονίδαο ἄνακτος: \nσυμπάντων δ' ἡγεῖτο βοὴν ἀγαθὸς Διομήδης: \nτοῖσι δ' ἅμ' ὀγδώκοντα μέλαιναι νῆες ἕποντο. \nοἳ δὲ Μυκήνας εἶχον ἐϋκτίμενον πτολίεθρον \n", "content_type": "5-lines"}, {"text": "ἀφνειόν τε Κόρινθον ἐϋκτιμένας τε Κλεωνάς, \nὈρνειάς τ' ἐνέμοντο Ἀραιθυρέην τ' ἐρατεινὴν \nκαὶ Σικυῶν', ὅθ' ἄρ' Ἄδρηστος πρῶτ' ἐμβασίλευεν, \nοἵ θ' Ὑπερησίην τε καὶ αἰπεινὴν Γονόεσσαν \nΠελλήνην τ' εἶχον ἠδ' Αἴγιον ἀμφενέμοντο \n", "content_type": "5-lines"}, {"text": "Αἰγιαλόν τ' ἀνὰ πάντα καὶ ἀμφ' Ἑλίκην εὐρεῖαν, \nτῶν ἑκατὸν νηῶν ἦρχε κρείων Ἀγαμέμνων \nἈτρεΐδης: ἅμα τῷ γε πολὺ πλεῖστοι καὶ ἄριστοι \nλαοὶ ἕποντ':  ἐν δ' αὐτὸς ἐδύσετο νώροπα χαλκὸν \nκυδιόων, πᾶσιν δὲ μετέπρεπεν ἡρώεσσιν \n", "content_type": "5-lines"}, {"text": "οὕνεκ' ἄριστος ἔην πολὺ δὲ πλείστους ἄγε λαούς. \nοἳ δ' εἶχον κοίλην Λακεδαίμονα κητώεσσαν, \nΦᾶρίν τε Σπάρτην τε πολυτρήρωνά τε Μέσσην, \nΒρυσειάς τ' ἐνέμοντο καὶ Αὐγειὰς ἐρατεινάς, \nοἵ τ' ἄρ' Ἀμύκλας εἶχον Ἕλος τ' ἔφαλον πτολίεθρον, \n", "content_type": "5-lines"}, {"text": "οἵ τε Λάαν εἶχον ἠδ' Οἴτυλον ἀμφενέμοντο, \nτῶν οἱ ἀδελφεὸς ἦρχε βοὴν ἀγαθὸς Μενέλαος \nἑξήκοντα νεῶν:  ἀπάτερθε δὲ θωρήσσοντο:  \nἐν δ' αὐτὸς κίεν ᾗσι προθυμίῃσι πεποιθὼς \nὀτρύνων πόλεμον δέ:  μάλιστα δὲ ἵετο θυμῷ \n", "content_type": "5-lines"}, {"text": "τίσασθαι Ἑλένης ὁρμήματά τε στοναχάς τε. \nοἳ δὲ Πύλον τ' ἐνέμοντο καὶ Ἀρήνην ἐρατεινὴν \nκαὶ Θρύον Ἀλφειοῖο πόρον καὶ ἐΰκτιτον Αἰπὺ \nκαὶ Κυπαρισσήεντα καὶ Ἀμφιγένειαν ἔναιον \nκαὶ Πτελεὸν καὶ Ἕλος καὶ Δώριον, ἔνθά τε Μοῦσαι \n", "content_type": "5-lines"}, {"text": "ἀντόμεναι Θάμυριν τὸν Θρήϊκα παῦσαν ἀοιδῆς \nΟἰχαλίηθεν ἰόντα παρ' Εὐρύτου Οἰχαλιῆος: \nστεῦτο γὰρ εὐχόμενος νικησέμεν εἴ περ ἂν αὐταὶ \nΜοῦσαι ἀείδοιεν κοῦραι Διὸς αἰγιόχοιο:  \nαἳ δὲ χολωσάμεναι πηρὸν θέσαν, αὐτὰρ ἀοιδὴν \n", "content_type": "5-lines"}, {"text": "θεσπεσίην ἀφέλοντο καὶ ἐκλέλαθον κιθαριστύν:  \nτῶν αὖθ' ἡγεμόνευε Γερήνιος ἱππότα Νέστωρ:  \nτῷ δ' ἐνενήκοντα γλαφυραὶ νέες ἐστιχόωντο. \nοἳ δ' ἔχον Ἀρκαδίην ὑπὸ Κυλλήνης ὄρος αἰπὺ \nΑἰπύτιον παρὰ τύμβον ἵν' ἀνέρες ἀγχιμαχηταί, \n", "content_type": "5-lines"}, {"text": "οἳ Φενεόν τ' ἐνέμοντο καὶ Ὀρχομενὸν πολύμηλον \nῬίπην τε Στρατίην τε καὶ ἠνεμόεσσαν Ἐνίσπην \nκαὶ Τεγέην εἶχον καὶ Μαντινέην ἐρατεινὴν \nΣτύμφηλόν τ' εἶχον καὶ Παρρασίην ἐνέμοντο, \nτῶν ἦρχ' Ἀγκαίοιο πάϊς κρείων Ἀγαπήνωρ \n", "content_type": "5-lines"}, {"text": "ἑξήκοντα νεῶν:  πολέες δ' ἐν νηῒ ἑκάστῃ \nἈρκάδες ἄνδρες ἔβαινον ἐπιστάμενοι πολεμίζειν. \nαὐτὸς γάρ σφιν δῶκεν ἄναξ ἀνδρῶν Ἀγαμέμνων \nνῆας ἐϋσσέλμους περάαν ἐπὶ οἴνοπα πόντον \nἈτρεΐδης, ἐπεὶ οὔ σφι θαλάσσια ἔργα μεμήλει. \n", "content_type": "5-lines"}, {"text": "οἳ δ' ἄρα Βουπράσιόν τε καὶ Ἤλιδα δῖαν ἔναιον \nὅσσον ἐφ' Ὑρμίνη καὶ Μύρσινος ἐσχατόωσα \nπέτρη τ' Ὠλενίη καὶ Ἀλήσιον ἐντὸς ἐέργει, \nτῶν αὖ τέσσαρες ἀρχοὶ ἔσαν, δέκα δ' ἀνδρὶ ἑκάστῳ \nνῆες ἕποντο θοαί, πολέες δ' ἔμβαινον Ἐπειοί. \n", "content_type": "5-lines"}, {"text": "τῶν μὲν ἄρ' Ἀμφίμαχος καὶ Θάλπιος ἡγησάσθην \nυἷες ὃ μὲν Κτεάτου, ὃ δ' ἄρ' Εὐρύτου, Ἀκτορίωνε:  \nτῶν δ' Ἀμαρυγκεΐδης ἦρχε κρατερὸς Διώρης: \nτῶν δὲ τετάρτων ἦρχε Πολύξεινος θεοειδὴς \nυἱὸς Ἀγασθένεος Αὐγηϊάδαο ἄνακτος. \n", "content_type": "5-lines"}, {"text": "οἳ δ' ἐκ Δουλιχίοιο Ἐχινάων θ' ἱεράων \nνήσων, αἳ ναίουσι πέρην ἁλὸς Ἤλιδος ἄντα, \nτῶν αὖθ' ἡγεμόνευε Μέγης ἀτάλαντος Ἄρηϊ \nΦυλεΐδης, ὃν τίκτε Διῒ φίλος ἱππότα Φυλεύς, \nὅς ποτε Δουλίχιον δ' ἀπενάσσατο πατρὶ χολωθείς: \n", "content_type": "5-lines"}, {"text": "τῷ δ' ἅμα τεσσαράκοντα μέλαιναι νῆες ἕποντο. \nαὐτὰρ Ὀδυσσεὺς ἦγε Κεφαλλῆνας μεγαθύμους, \nοἵ ῥ' Ἰθάκην εἶχον καὶ Νήριτον εἰνοσίφυλλον \nκαὶ Κροκύλει' ἐνέμοντο καὶ Αἰγίλιπα τρηχεῖαν, \nοἵ τε Ζάκυνθον ἔχον ἠδ' οἳ Σάμον ἀμφενέμοντο, \n", "content_type": "5-lines"}, {"text": "οἵ τ' ἤπειρον ἔχον ἠδ' ἀντιπέραι' ἐνέμοντο:  \nτῶν μὲν Ὀδυσσεὺς ἦρχε Διὶ μῆτιν ἀτάλαντος: \nτῷ δ' ἅμα νῆες ἕποντο δυώδεκα μιλτοπάρῃοι. \nΑἰτωλῶν δ' ἡγεῖτο Θόας Ἀνδραίμονος υἱός, \nοἳ Πλευρῶν' ἐνέμοντο καὶ Ὤλενον ἠδὲ Πυλήνην \n", "content_type": "5-lines"}, {"text": "Χαλκίδα τ' ἀγχίαλον Καλυδῶνά τε πετρήεσσαν:  \nοὐ γὰρ ἔτ' Οἰνῆος μεγαλήτορος υἱέες ἦσαν, \nοὐδ' ἄρ' ἔτ' αὐτὸς ἔην, θάνε δὲ ξανθὸς Μελέαγρος: \nτῷ δ' ἐπὶ πάντ' ἐτέταλτο ἀνασσέμεν Αἰτωλοῖσι:  \nτῷ δ' ἅμα τεσσαράκοντα μέλαιναι νῆες ἕποντο. \n", "content_type": "5-lines"}, {"text": "Κρητῶν δ' Ἰδομενεὺς δουρὶ κλυτὸς ἡγεμόνευεν, \nοἳ Κνωσόν τ' εἶχον Γόρτυνά τε τειχιόεσσαν, \nΛύκτον Μίλητόν τε καὶ ἀργινόεντα Λύκαστον \nΦαιστόν τε Ῥύτιόν τε, πόλεις εὖ ναιετοώσας, \nἄλλοι θ' οἳ Κρήτην ἑκατόμπολιν ἀμφενέμοντο. \n", "content_type": "5-lines"}, {"text": "τῶν μὲν ἄρ' Ἰδομενεὺς δουρὶ κλυτὸς ἡγεμόνευε \nΜηριόνης τ' ἀτάλαντος Ἐνυαλίῳ ἀνδρειφόντῃ:  \nτοῖσι δ' ἅμ' ὀγδώκοντα μέλαιναι νῆες ἕποντο. \nΤληπόλεμος δ' Ἡρακλεΐδης ἠΰς τε μέγας τε \nἐκ Ῥόδου ἐννέα νῆας ἄγεν Ῥοδίων ἀγερώχων, \n", "content_type": "5-lines"}, {"text": "οἳ Ῥόδον ἀμφενέμοντο διὰ τρίχα κοσμηθέντες \nΛίνδον Ἰηλυσόν τε καὶ ἀργινόεντα Κάμειρον. \nτῶν μὲν Τληπόλεμος δουρὶ κλυτὸς ἡγεμόνευεν, \nὃν τέκεν Ἀστυόχεια βίῃ Ἡρακληείῃ, \nτὴν ἄγετ' ἐξ Ἐφύρης ποταμοῦ ἄπο Σελλήεντος \n", "content_type": "5-lines"}, {"text": "πέρσας ἄστεα πολλὰ διοτρεφέων αἰζηῶν. \nΤληπόλεμος δ' ἐπεὶ οὖν τράφ' ἐνὶ μεγάρῳ εὐπήκτῳ, \nαὐτίκα πατρὸς ἑοῖο φίλον μήτρωα κατέκτα \nἤδη γηράσκοντα Λικύμνιον ὄζον Ἄρηος: \nαἶψα δὲ νῆας ἔπηξε, πολὺν δ' ὅ γε λαὸν ἀγείρας \n", "content_type": "5-lines"}, {"text": "βῆ φεύγων ἐπὶ πόντον:  ἀπείλησαν γάρ οἱ ἄλλοι \nυἱέες υἱωνοί τε βίης Ἡρακληείης. \nαὐτὰρ ὅ γ' ἐς Ῥόδον ἷξεν ἀλώμενος ἄλγεα πάσχων:  \nτριχθὰ δὲ ᾤκηθεν καταφυλαδόν, ἠδὲ φίληθεν \nἐκ Διός, ὅς τε θεοῖσι καὶ ἀνθρώποισιν ἀνάσσει, \n", "content_type": "5-lines"}, {"text": "καί σφιν θεσπέσιον πλοῦτον κατέχευε Κρονίων. \nΝιρεὺς αὖ Σύμηθεν ἄγε τρεῖς νῆας ἐΐσας \nΝιρεὺς Ἀγλαΐης υἱὸς Χαρόποιό τ' ἄνακτος \nΝιρεύς, ὃς κάλλιστος ἀνὴρ ὑπὸ Ἴλιον ἦλθε \nτῶν ἄλλων Δαναῶν μετ' ἀμύμονα Πηλεΐωνα:  \n", "content_type": "5-lines"}, {"text": "ἀλλ' ἀλαπαδνὸς ἔην, παῦρος δέ οἱ εἵπετο λαός. \nοἳ δ' ἄρα Νίσυρόν τ' εἶχον Κράπαθόν τε Κάσον τε \nκαὶ Κῶν Εὐρυπύλοιο πόλιν νήσους τε Καλύδνας, \nτῶν αὖ Φείδιππός τε καὶ Ἄντιφος ἡγησάσθην \nΘεσσαλοῦ υἷε δύω Ἡρακλεΐδαο ἄνακτος: \n", "content_type": "5-lines"}, {"text": "τοῖς δὲ τριήκοντα γλαφυραὶ νέες ἐστιχόωντο. \nνῦν αὖ τοὺς ὅσσοι τὸ Πελασγικὸν Ἄργος ἔναιον, \nοἵ τ' Ἄλον οἵ τ' Ἀλόπην οἵ τε Τρηχῖνα νέμοντο, \nοἵ τ' εἶχον Φθίην ἠδ' Ἑλλάδα καλλιγύναικα, \nΜυρμιδόνες δὲ καλεῦντο καὶ Ἕλληνες καὶ Ἀχαιοί, \n", "content_type": "5-lines"}, {"text": "τῶν αὖ πεντήκοντα νεῶν ἦν ἀρχὸς Ἀχιλλεύς. \nἀλλ' οἵ γ' οὐ πολέμοιο δυσηχέος ἐμνώοντο:  \nοὐ γὰρ ἔην ὅς τίς σφιν ἐπὶ στίχας ἡγήσαιτο:  \nκεῖτο γὰρ ἐν νήεσσι ποδάρκης δῖος Ἀχιλλεὺς \nκούρης χωόμενος Βρισηΐδος ἠϋκόμοιο, \n", "content_type": "5-lines"}, {"text": "τὴν ἐκ Λυρνησσοῦ ἐξείλετο πολλὰ μογήσας \nΛυρνησσὸν διαπορθήσας καὶ τείχεα Θήβης, \nκὰδ δὲ Μύνητ' ἔβαλεν καὶ Ἐπίστροφον ἐγχεσιμώρους, \nυἱέας Εὐηνοῖο Σεληπιάδαο ἄνακτος: \nτῆς ὅ γε κεῖτ' ἀχέων, τάχα δ' ἀνστήσεσθαι ἔμελλεν. \n", "content_type": "5-lines"}, {"text": "οἳ δ' εἶχον Φυλάκην καὶ Πύρασον ἀνθεμόεντα \nΔήμητρος τέμενος, Ἴτωνά τε μητέρα μήλων, \nἀγχίαλόν τ' Ἀντρῶνα ἰδὲ Πτελεὸν λεχεποίην, \nτῶν αὖ Πρωτεσίλαος ἀρήϊος ἡγεμόνευε \nζωὸς ἐών:  τότε δ' ἤδη ἔχεν κάτα γαῖα μέλαινα. \n", "content_type": "5-lines"}, {"text": "τοῦ δὲ καὶ ἀμφιδρυφὴς ἄλοχος Φυλάκῃ ἐλέλειπτο \nκαὶ δόμος ἡμιτελής: τὸν δ' ἔκτανε Δάρδανος ἀνὴρ \nνηὸς ἀποθρῴσκοντα πολὺ πρώτιστον Ἀχαιῶν. \nοὐδὲ μὲν οὐδ' οἳ ἄναρχοι ἔσαν, πόθεόν γε μὲν ἀρχόν:  \nἀλλά σφεας κόσμησε Ποδάρκης ὄζος Ἄρηος \n", "content_type": "5-lines"}, {"text": "Ἰφίκλου υἱὸς πολυμήλου Φυλακίδαο \nαὐτοκασίγνητος μεγαθύμου Πρωτεσιλάου \nὁπλότερος γενεῇ:  ὁ δ' ἅμα πρότερος καὶ ἀρείων \nἥρως Πρωτεσίλαος ἀρήϊος: οὐδέ τι λαοὶ \nδεύονθ' ἡγεμόνος, πόθεόν γε μὲν ἐσθλὸν ἐόντα:  \n", "content_type": "5-lines"}, {"text": "τῷ δ' ἅμα τεσσαράκοντα μέλαιναι νῆες ἕποντο. \nοἳ δὲ Φερὰς ἐνέμοντο παραὶ Βοιβηΐδα λίμνην \nΒοίβην καὶ Γλαφύρας καὶ ἐϋκτιμένην Ἰαωλκόν, \nτῶν ἦρχ' Ἀδμήτοιο φίλος πάϊς ἕνδεκα νηῶν \nΕὔμηλος, τὸν ὑπ' Ἀδμήτῳ τέκε δῖα γυναικῶν \n", "content_type": "5-lines"}, {"text": "Ἄλκηστις Πελίαο θυγατρῶν εἶδος ἀρίστη. \nοἳ δ' ἄρα Μηθώνην καὶ Θαυμακίην ἐνέμοντο \nκαὶ Μελίβοιαν ἔχον καὶ Ὀλιζῶνα τρηχεῖαν, \nτῶν δὲ Φιλοκτήτης ἦρχεν τόξων ἐῢ εἰδὼς \nἑπτὰ νεῶν:  ἐρέται δ' ἐν ἑκάστῃ πεντήκοντα \n", "content_type": "5-lines"}, {"text": "ἐμβέβασαν τόξων εὖ εἰδότες ἶφι μάχεσθαι. \nἀλλ' ὃ μὲν ἐν νήσῳ κεῖτο κρατέρ' ἄλγεα πάσχων \nΛήμνῳ ἐν ἠγαθέῃ, ὅθι μιν λίπον υἷες Ἀχαιῶν \nἕλκεϊ μοχθίζοντα κακῷ ὀλοόφρονος ὕδρου:  \nἔνθ' ὅ γε κεῖτ' ἀχέων:  τάχα δὲ μνήσεσθαι ἔμελλον \n", "content_type": "5-lines"}, {"text": "Ἀργεῖοι παρὰ νηυσὶ Φιλοκτήταο ἄνακτος. \nοὐδὲ μὲν οὐδ' οἳ ἄναρχοι ἔσαν, πόθεόν γε μὲν ἀρχόν:  \nἀλλὰ Μέδων κόσμησεν Ὀϊλῆος νόθος υἱός, \nτόν ῥ' ἔτεκεν Ῥήνη ὑπ' Ὀϊλῆϊ πτολιπόρθῳ. \nοἳ δ' εἶχον Τρίκκην καὶ Ἰθώμην κλωμακόεσσαν, \n", "content_type": "5-lines"}, {"text": "οἵ τ' ἔχον Οἰχαλίην πόλιν Εὐρύτου Οἰχαλιῆος, \nτῶν αὖθ' ἡγείσθην Ἀσκληπιοῦ δύο παῖδε \nἰητῆρ' ἀγαθὼ Ποδαλείριος ἠδὲ Μαχάων:  \nτοῖς δὲ τριήκοντα γλαφυραὶ νέες ἐστιχόωντο. \nοἳ δ' ἔχον Ὀρμένιον, οἵ τε κρήνην Ὑπέρειαν, \n", "content_type": "5-lines"}, {"text": "οἵ τ' ἔχον Ἀστέριον Τιτάνοιό τε λευκὰ κάρηνα, \nτῶν ἦρχ' Εὐρύπυλος Εὐαίμονος ἀγλαὸς υἱός: \nτῷ δ' ἅμα τεσσαράκοντα μέλαιναι νῆες ἕποντο. \nοἳ δ' Ἄργισσαν ἔχον καὶ Γυρτώνην ἐνέμοντο, \nὌρθην Ἠλώνην τε πόλιν τ' Ὀλοοσσόνα λευκήν, \n", "content_type": "5-lines"}, {"text": "τῶν αὖθ' ἡγεμόνευε μενεπτόλεμος Πολυποίτης \nυἱὸς Πειριθόοιο τὸν ἀθάνατος τέκετο Ζεύς: \nτόν ῥ' ὑπὸ Πειριθόῳ τέκετο κλυτὸς Ἱπποδάμεια \nἤματι τῷ ὅτε Φῆρας ἐτίσατο λαχνήεντας, \nτοὺς δ' ἐκ Πηλίου ὦσε καὶ Αἰθίκεσσι πέλασσεν:  \n", "content_type": "5-lines"}, {"text": "οὐκ οἶος, ἅμα τῷ γε Λεοντεὺς ὄζος Ἄρηος \nυἱὸς ὑπερθύμοιο Κορώνου Καινεΐδαο:  \nτοῖς δ' ἅμα τεσσαράκοντα μέλαιναι νῆες ἕποντο. \nΓουνεὺς δ' ἐκ Κύφου ἦγε δύω καὶ εἴκοσι νῆας: \nτῷ δ' Ἐνιῆνες ἕποντο μενεπτόλεμοί τε Περαιβοὶ \n", "content_type": "5-lines"}, {"text": "οἳ περὶ Δωδώνην δυσχείμερον οἰκί' ἔθεντο, \nοἵ τ' ἀμφ' ἱμερτὸν Τιταρησσὸν ἔργα νέμοντο \nὅς ῥ' ἐς Πηνειὸν προΐει καλλίρροον ὕδωρ, \nοὐδ' ὅ γε Πηνειῷ συμμίσγεται ἀργυροδίνῃ, \nἀλλά τέ μιν καθύπερθεν ἐπιρρέει ἠΰτ' ἔλαιον:  \n", "content_type": "5-lines"}, {"text": "ὅρκου γὰρ δεινοῦ Στυγὸς ὕδατός ἐστιν ἀπορρώξ. \nΜαγνήτων δ' ἦρχε Πρόθοος Τενθρηδόνος υἱός, \nοἳ περὶ Πηνειὸν καὶ Πήλιον εἰνοσίφυλλον \nναίεσκον:  τῶν μὲν Πρόθοος θοὸς ἡγεμόνευε, \nτῷ δ' ἅμα τεσσαράκοντα μέλαιναι νῆες ἕποντο. \n", "content_type": "5-lines"}, {"text": "οὗτοι ἄρ' ἡγεμόνες Δαναῶν καὶ κοίρανοι ἦσαν:  \nτίς τὰρ τῶν ὄχ' ἄριστος ἔην σύ μοι ἔννεπε Μοῦσα \nαὐτῶν ἠδ' ἵππων, οἳ ἅμ' Ἀτρεΐδῃσιν ἕποντο. \nἵπποι μὲν μέγ' ἄρισται ἔσαν Φηρητιάδαο, \nτὰς Εὔμηλος ἔλαυνε ποδώκεας ὄρνιθας ὣς \n", "content_type": "5-lines"}, {"text": "ὄτριχας οἰέτεας σταφύλῇ ἐπὶ νῶτον ἐΐσας: \nτὰς ἐν Πηρείῃ θρέψ' ἀργυρότοξος Ἀπόλλων \nἄμφω θηλείας, φόβον Ἄρηος φορεούσας. \nἀνδρῶν αὖ μέγ' ἄριστος ἔην Τελαμώνιος Αἴας \nὄφρ' Ἀχιλεὺς μήνιεν:  ὃ γὰρ πολὺ φέρτατος ἦεν, \n", "content_type": "5-lines"}, {"text": "ἵπποι θ' οἳ φορέεσκον ἀμύμονα Πηλεΐωνα. \nἀλλ' ὃ μὲν ἐν νήεσσι κορωνίσι ποντοπόροισι \nκεῖτ' ἀπομηνίσας Ἀγαμέμνονι ποιμένι λαῶν \nἈτρεΐδῃ:  λαοὶ δὲ παρὰ ῥηγμῖνι θαλάσσης \nδίσκοισιν τέρποντο καὶ αἰγανέῃσιν ἱέντες \n", "content_type": "5-lines"}, {"text": "τόξοισίν θ':  ἵπποι δὲ παρ' ἅρμασιν οἷσιν ἕκαστος \nλωτὸν ἐρεπτόμενοι ἐλεόθρεπτόν τε σέλινον \nἕστασαν:  ἅρματα δ' εὖ πεπυκασμένα κεῖτο ἀνάκτων \nἐν κλισίῃς: οἳ δ' ἀρχὸν ἀρηΐφιλον ποθέοντες \nφοίτων ἔνθα καὶ ἔνθα κατὰ στρατὸν οὐδὲ μάχοντο. \n", "content_type": "5-lines"}, {"text": "οἳ δ' ἄρ' ἴσαν ὡς εἴ τε πυρὶ χθὼν πᾶσα νέμοιτο:  \nγαῖα δ' ὑπεστενάχιζε Διὶ ὣς τερπικεραύνῳ \nχωομένῳ ὅτε τ' ἀμφὶ Τυφωέϊ γαῖαν ἱμάσσῃ \nεἰν Ἀρίμοις, ὅθι φασὶ Τυφωέος ἔμμεναι εὐνάς: \nὣς ἄρα τῶν ὑπὸ ποσσὶ μέγα στεναχίζετο γαῖα \n", "content_type": "5-lines"}, {"text": "ἐρχομένων:  μάλα δ' ὦκα διέπρησσον πεδίοιο. \nΤρωσὶν δ' ἄγγελος ἦλθε ποδήνεμος ὠκέα Ἶρις \nπὰρ Διὸς αἰγιόχοιο σὺν ἀγγελίῃ ἀλεγεινῇ:  \nοἳ δ' ἀγορὰς ἀγόρευον ἐπὶ Πριάμοιο θύρῃσι \nπάντες ὁμηγερέες ἠμὲν νέοι ἠδὲ γέροντες: \n", "content_type": "5-lines"}, {"text": "ἀγχοῦ δ' ἱσταμένη προσέφη πόδας ὠκέα Ἶρις: \nεἴσατο δὲ φθογγὴν υἷϊ Πριάμοιο Πολίτῃ, \nὃς Τρώων σκοπὸς ἷζε ποδωκείῃσι πεποιθὼς \nτύμβῳ ἐπ' ἀκροτάτῳ Αἰσυήταο γέροντος, \nδέγμενος ὁππότε ναῦφιν ἀφορμηθεῖεν Ἀχαιοί:  \n", "content_type": "5-lines"}, {"text": "τῷ μιν ἐεισαμένη προσέφη πόδας ὠκέα Ἶρις: \nὦ γέρον αἰεί τοι μῦθοι φίλοι ἄκριτοί εἰσιν, \nὥς ποτ' ἐπ' εἰρήνης: πόλεμος δ' ἀλίαστος ὄρωρεν. \nἤδη μὲν μάλα πολλὰ μάχας εἰσήλυθον ἀνδρῶν, \nἀλλ' οὔ πω τοιόνδε τοσόνδέ τε λαὸν ὄπωπα:  \n", "content_type": "5-lines"}, {"text": "λίην γὰρ φύλλοισιν ἐοικότες ἢ ψαμάθοισιν \nἔρχονται πεδίοιο μαχησόμενοι προτὶ ἄστυ. \nἝκτορ σοὶ δὲ μάλιστ' ἐπιτέλλομαι, ὧδε δὲ ῥέξαι:  \nπολλοὶ γὰρ κατὰ ἄστυ μέγα Πριάμου ἐπίκουροι, \nἄλλη δ' ἄλλων γλῶσσα πολυσπερέων ἀνθρώπων:  \n", "content_type": "5-lines"}, {"text": "τοῖσιν ἕκαστος ἀνὴρ σημαινέτω οἷσί περ ἄρχει, \nτῶν δ' ἐξηγείσθω κοσμησάμενος πολιήτας. \nὣς ἔφαθ', Ἕκτωρ δ' οὔ τι θεᾶς ἔπος ἠγνοίησεν, \nαἶψα δ' ἔλυσ' ἀγορήν:  ἐπὶ τεύχεα δ' ἐσσεύοντο:  \nπᾶσαι δ' ὠΐγνυντο πύλαι, ἐκ δ' ἔσσυτο λαὸς \n", "content_type": "5-lines"}, {"text": "πεζοί θ' ἱππῆές τε:  πολὺς δ' ὀρυμαγδὸς ὀρώρει. \nἔστι δέ τις προπάροιθε πόλιος αἰπεῖα κολώνη \nἐν πεδίῳ ἀπάνευθε περίδρομος ἔνθα καὶ ἔνθα, \nτὴν ἤτοι ἄνδρες Βατίειαν κικλήσκουσιν, \nἀθάνατοι δέ τε σῆμα πολυσκάρθμοιο Μυρίνης: \n", "content_type": "5-lines"}, {"text": "ἔνθα τότε Τρῶές τε διέκριθεν ἠδ' ἐπίκουροι. \nΤρωσὶ μὲν ἡγεμόνευε μέγας κορυθαίολος Ἕκτωρ \nΠριαμίδης: ἅμα τῷ γε πολὺ πλεῖστοι καὶ ἄριστοι \nλαοὶ θωρήσσοντο μεμαότες ἐγχείῃσι. \nΔαρδανίων αὖτ' ἦρχεν ἐῢς πάϊς Ἀγχίσαο \n", "content_type": "5-lines"}, {"text": "Αἰνείας, τὸν ὑπ' Ἀγχίσῃ τέκε δῖ' Ἀφροδίτη \nἼδης ἐν κνημοῖσι θεὰ βροτῷ εὐνηθεῖσα, \nοὐκ οἶος, ἅμα τῷ γε δύω Ἀντήνορος υἷε \nἈρχέλοχός τ' Ἀκάμας τε μάχης εὖ εἰδότε πάσης. \nοἳ δὲ Ζέλειαν ἔναιον ὑπαὶ πόδα νείατον Ἴδης \n", "content_type": "5-lines"}, {"text": "ἀφνειοὶ πίνοντες ὕδωρ μέλαν Αἰσήποιο \nΤρῶες, τῶν αὖτ' ἦρχε Λυκάονος ἀγλαὸς υἱὸς \nΠάνδαρος, ᾧ καὶ τόξον Ἀπόλλων αὐτὸς ἔδωκεν. \nοἳ δ' Ἀδρήστειάν τ' εἶχον καὶ δῆμον Ἀπαισοῦ \nκαὶ Πιτύειαν ἔχον καὶ Τηρείης ὄρος αἰπύ, \n", "content_type": "5-lines"}, {"text": "τῶν ἦρχ' Ἄδρηστός τε καὶ Ἄμφιος λινοθώρηξ \nυἷε δύω Μέροπος Περκωσίου, ὃς περὶ πάντων \nᾔδεε μαντοσύνας, οὐδὲ οὓς παῖδας ἔασκε \nστείχειν ἐς πόλεμον φθισήνορα:  τὼ δέ οἱ οὔ τι \nπειθέσθην:  κῆρες γὰρ ἄγον μέλανος θανάτοιο. \n", "content_type": "5-lines"}, {"text": "οἳ δ' ἄρα Περκώτην καὶ Πράκτιον ἀμφενέμοντο \nκαὶ Σηστὸν καὶ Ἄβυδον ἔχον καὶ δῖαν Ἀρίσβην, \nτῶν αὖθ' Ὑρτακίδης ἦρχ' Ἄσιος ὄρχαμος ἀνδρῶν, \nἌσιος Ὑρτακίδης ὃν Ἀρίσβηθεν φέρον ἵπποι \nαἴθωνες μεγάλοι ποταμοῦ ἄπο Σελλήεντος. \n", "content_type": "5-lines"}, {"text": "Ἱππόθοος δ' ἄγε φῦλα Πελασγῶν ἐγχεσιμώρων \nτῶν οἳ Λάρισαν ἐριβώλακα ναιετάασκον:  \nτῶν ἦρχ' Ἱππόθοός τε Πύλαιός τ' ὄζος Ἄρηος, \nυἷε δύω Λήθοιο Πελασγοῦ Τευταμίδαο. \nαὐτὰρ Θρήϊκας ἦγ' Ἀκάμας καὶ Πείροος ἥρως \n", "content_type": "5-lines"}, {"text": "ὅσσους Ἑλλήσποντος ἀγάρροος ἐντὸς ἐέργει. \nΕὔφημος δ' ἀρχὸς Κικόνων ἦν αἰχμητάων \nυἱὸς Τροιζήνοιο διοτρεφέος Κεάδαο. \nαὐτὰρ Πυραίχμης ἄγε Παίονας ἀγκυλοτόξους \nτηλόθεν ἐξ Ἀμυδῶνος ἀπ' Ἀξιοῦ εὐρὺ ῥέοντος, \n", "content_type": "5-lines"}, {"text": "Ἀξιοῦ οὗ κάλλιστον ὕδωρ ἐπικίδναται αἶαν. \nΠαφλαγόνων δ' ἡγεῖτο Πυλαιμένεος λάσιον κῆρ \nἐξ Ἐνετῶν, ὅθεν ἡμιόνων γένος ἀγροτεράων, \nοἵ ῥα Κύτωρον ἔχον καὶ Σήσαμον ἀμφενέμοντο \nἀμφί τε Παρθένιον ποταμὸν κλυτὰ δώματ' ἔναιον \n", "content_type": "5-lines"}, {"text": "Κρῶμνάν τ' Αἰγιαλόν τε καὶ ὑψηλοὺς Ἐρυθίνους. \nαὐτὰρ Ἁλιζώνων Ὀδίος καὶ Ἐπίστροφος ἦρχον \nτηλόθεν ἐξ Ἀλύβης, ὅθεν ἀργύρου ἐστὶ γενέθλη. \nΜυσῶν δὲ Χρόμις ἦρχε καὶ Ἔννομος οἰωνιστής: \nἀλλ' οὐκ οἰωνοῖσιν ἐρύσατο κῆρα μέλαιναν, \n", "content_type": "5-lines"}, {"text": "ἀλλ' ἐδάμη ὑπὸ χερσὶ ποδώκεος Αἰακίδαο \nἐν ποταμῷ, ὅθι περ Τρῶας κεράϊζε καὶ ἄλλους. \nΦόρκυς αὖ Φρύγας ἦγε καὶ Ἀσκάνιος θεοειδὴς \nτῆλ' ἐξ Ἀσκανίης: μέμασαν δ' ὑσμῖνι μάχεσθαι. \nΜῄοσιν αὖ Μέσθλης τε καὶ Ἄντιφος ἡγησάσθην \n", "content_type": "5-lines"}, {"text": "υἷε Ταλαιμένεος τὼ Γυγαίη τέκε λίμνη, \nοἳ καὶ Μῄονας ἦγον ὑπὸ Τμώλῳ γεγαῶτας. \nΝάστης αὖ Καρῶν ἡγήσατο βαρβαροφώνων, \nοἳ Μίλητον ἔχον Φθιρῶν τ' ὄρος ἀκριτόφυλλον \nΜαιάνδρου τε ῥοὰς Μυκάλης τ' αἰπεινὰ κάρηνα:  \n", "content_type": "5-lines"}, {"text": "τῶν μὲν ἄρ' Ἀμφίμαχος καὶ Νάστης ἡγησάσθην, \nΝάστης Ἀμφίμαχός τε Νομίονος ἀγλαὰ τέκνα, \nὃς καὶ χρυσὸν ἔχων πόλεμον δ' ἴεν ἠΰτε κούρη \nνήπιος, οὐδέ τί οἱ τό γ' ἐπήρκεσε λυγρὸν ὄλεθρον, \nἀλλ' ἐδάμη ὑπὸ χερσὶ ποδώκεος Αἰακίδαο \n", "content_type": "5-lines"}]}, {"section_num": "3", "section_type": "book", "contents": [{"text": "αὐτὰρ ἐπεὶ κόσμηθεν ἅμ' ἡγεμόνεσσιν ἕκαστοι, \nΤρῶες μὲν κλαγγῇ τ' ἐνοπῇ τ' ἴσαν ὄρνιθες ὣς \nἠΰτε περ κλαγγὴ γεράνων πέλει οὐρανόθι πρό:  \nαἵ τ' ἐπεὶ οὖν χειμῶνα φύγον καὶ ἀθέσφατον ὄμβρον \n", "content_type": "5-lines"}, {"text": "κλαγγῇ ταί γε πέτονται ἐπ' ὠκεανοῖο ῥοάων \nἀνδράσι Πυγμαίοισι φόνον καὶ κῆρα φέρουσαι:  \nἠέριαι δ' ἄρα ταί γε κακὴν ἔριδα προφέρονται. \nοἳ δ' ἄρ' ἴσαν σιγῇ μένεα πνείοντες Ἀχαιοὶ \nἐν θυμῷ μεμαῶτες ἀλεξέμεν ἀλλήλοισιν. \n", "content_type": "5-lines"}, {"text": "εὖτ' ὄρεος κορυφῇσι Νότος κατέχευεν ὀμίχλην \nποιμέσιν οὔ τι φίλην, κλέπτῃ δέ τε νυκτὸς ἀμείνω, \nτόσσόν τίς τ' ἐπιλεύσσει ὅσον τ' ἐπὶ λᾶαν ἵησιν:  \nὣς ἄρα τῶν ὑπὸ ποσσὶ κονίσαλος ὄρνυτ' ἀελλὴς \nἐρχομένων:  μάλα δ' ὦκα διέπρησσον πεδίοιο. \n", "content_type": "5-lines"}, {"text": "οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες, \nΤρωσὶν μὲν προμάχιζεν Ἀλέξανδρος θεοειδὴς \nπαρδαλέην ὤμοισιν ἔχων καὶ καμπύλα τόξα \nκαὶ ξίφος: αὐτὰρ δοῦρε δύω κεκορυθμένα χαλκῷ \nπάλλων Ἀργείων προκαλίζετο πάντας ἀρίστους \n", "content_type": "5-lines"}, {"text": "ἀντίβιον μαχέσασθαι ἐν αἰνῇ δηϊοτῆτι. \nτὸν δ' ὡς οὖν ἐνόησεν ἀρηΐφιλος Μενέλαος \nἐρχόμενον προπάροιθεν ὁμίλου μακρὰ βιβάντα, \nὥς τε λέων ἐχάρη μεγάλῳ ἐπὶ σώματι κύρσας \nεὑρὼν ἢ ἔλαφον κεραὸν ἢ ἄγριον αἶγα \n", "content_type": "5-lines"}, {"text": "πεινάων:  μάλα γάρ τε κατεσθίει, εἴ περ ἂν αὐτὸν \nσεύωνται ταχέες τε κύνες θαλεροί τ' αἰζηοί:  \nὣς ἐχάρη Μενέλαος Ἀλέξανδρον θεοειδέα \nὀφθαλμοῖσιν ἰδών:  φάτο γὰρ τίσεσθαι ἀλείτην:  \nαὐτίκα δ' ἐξ ὀχέων σὺν τεύχεσιν ἆλτο χαμᾶζε. \n", "content_type": "5-lines"}, {"text": "τὸν δ' ὡς οὖν ἐνόησεν Ἀλέξανδρος θεοειδὴς \nἐν προμάχοισι φανέντα, κατεπλήγη φίλον ἦτορ, \nἂψ δ' ἑτάρων εἰς ἔθνος ἐχάζετο κῆρ' ἀλεείνων. \nὡς δ' ὅτε τίς τε δράκοντα ἰδὼν παλίνορσος ἀπέστη \nοὔρεος ἐν βήσσῃς, ὑπό τε τρόμος ἔλλαβε γυῖα, \n", "content_type": "5-lines"}, {"text": "ἂψ δ' ἀνεχώρησεν, ὦχρός τέ μιν εἷλε παρειάς, \nὣς αὖτις καθ' ὅμιλον ἔδυ Τρώων ἀγερώχων \nδείσας Ἀτρέος υἱὸν Ἀλέξανδρος θεοειδής. \nτὸν δ' Ἕκτωρ νείκεσσεν ἰδὼν αἰσχροῖς ἐπέεσσιν:  \nΔύσπαρι εἶδος ἄριστε γυναιμανὲς ἠπεροπευτὰ \n", "content_type": "5-lines"}, {"text": "αἴθ' ὄφελες ἄγονός τ' ἔμεναι ἄγαμός τ' ἀπολέσθαι:  \nκαί κε τὸ βουλοίμην, καί κεν πολὺ κέρδιον ἦεν \nἢ οὕτω λώβην τ' ἔμεναι καὶ ὑπόψιον ἄλλων. \nἦ που καγχαλόωσι κάρη κομόωντες Ἀχαιοὶ \nφάντες ἀριστῆα πρόμον ἔμμεναι, οὕνεκα καλὸν \n", "content_type": "5-lines"}, {"text": "εἶδος ἔπ', ἀλλ' οὐκ ἔστι βίη φρεσὶν οὐδέ τις ἀλκή. \nἦ τοιόσδε ἐὼν ἐν ποντοπόροισι νέεσσι \nπόντον ἐπιπλώσας, ἑτάρους ἐρίηρας ἀγείρας, \nμιχθεὶς ἀλλοδαποῖσι γυναῖκ' εὐειδέ' ἀνῆγες \nἐξ ἀπίης γαίης νυὸν ἀνδρῶν αἰχμητάων \n", "content_type": "5-lines"}, {"text": "πατρί τε σῷ μέγα πῆμα πόληΐ τε παντί τε δήμῳ, \nδυσμενέσιν μὲν χάρμα, κατηφείην δὲ σοὶ αὐτῷ; \nοὐκ ἂν δὴ μείνειας ἀρηΐφιλον Μενέλαον; \nγνοίης χ' οἵου φωτὸς ἔχεις θαλερὴν παράκοιτιν:  \nοὐκ ἄν τοι χραίσμῃ κίθαρις τά τε δῶρ' Ἀφροδίτης \n", "content_type": "5-lines"}, {"text": "ἥ τε κόμη τό τε εἶδος ὅτ' ἐν κονίῃσι μιγείης. \nἀλλὰ μάλα Τρῶες δειδήμονες: ἦ τέ κεν ἤδη \nλάϊνον ἕσσο χιτῶνα κακῶν ἕνεχ' ὅσσα ἔοργας. \nτὸν δ' αὖτε προσέειπεν Ἀλέξανδρος θεοειδής: \nἝκτορ ἐπεί με κατ' αἶσαν ἐνείκεσας οὐδ' ὑπὲρ αἶσαν:  \n", "content_type": "5-lines"}, {"text": "αἰεί τοι κραδίη πέλεκυς ὥς ἐστιν ἀτειρὴς \nὅς τ' εἶσιν διὰ δουρὸς ὑπ' ἀνέρος ὅς ῥά τε τέχνῃ \nνήϊον ἐκτάμνῃσιν, ὀφέλλει δ' ἀνδρὸς ἐρωήν:  \nὣς σοὶ ἐνὶ στήθεσσιν ἀτάρβητος νόος ἐστί:  \nμή μοι δῶρ' ἐρατὰ πρόφερε χρυσέης Ἀφροδίτης: \n", "content_type": "5-lines"}, {"text": "οὔ τοι ἀπόβλητ' ἐστὶ θεῶν ἐρικυδέα δῶρα \nὅσσά κεν αὐτοὶ δῶσιν, ἑκὼν δ' οὐκ ἄν τις ἕλοιτο:  \nνῦν αὖτ' εἴ μ' ἐθέλεις πολεμίζειν ἠδὲ μάχεσθαι, \nἄλλους μὲν κάθισον Τρῶας καὶ πάντας Ἀχαιούς, \nαὐτὰρ ἔμ' ἐν μέσσῳ καὶ ἀρηΐφιλον Μενέλαον \n", "content_type": "5-lines"}, {"text": "συμβάλετ' ἀμφ' Ἑλένῃ καὶ κτήμασι πᾶσι μάχεσθαι:  \nὁππότερος δέ κε νικήσῃ κρείσσων τε γένηται, \nκτήμαθ' ἑλὼν εὖ πάντα γυναῖκά τε οἴκαδ' ἀγέσθω:  \nοἳ δ' ἄλλοι φιλότητα καὶ ὅρκια πιστὰ ταμόντες \nναίοιτε Τροίην ἐριβώλακα, τοὶ δὲ νεέσθων \n", "content_type": "5-lines"}, {"text": "Ἄργος ἐς ἱππόβοτον καὶ Ἀχαιΐδα καλλιγύναικα. \nὣς ἔφαθ', Ἕκτωρ δ' αὖτ' ἐχάρη μέγα μῦθον ἀκούσας, \nκαί ῥ' ἐς μέσσον ἰὼν Τρώων ἀνέεργε φάλαγγας \nμέσσου δουρὸς ἑλών:  τοὶ δ' ἱδρύνθησαν ἅπαντες. \nτῷ δ' ἐπετοξάζοντο κάρη κομόωντες Ἀχαιοὶ \n", "content_type": "5-lines"}, {"text": "ἰοῖσίν τε τιτυσκόμενοι λάεσσί τ' ἔβαλλον:  \nαὐτὰρ ὃ μακρὸν ἄϋσεν ἄναξ ἀνδρῶν Ἀγαμέμνων:  \nἴσχεσθ' Ἀργεῖοι, μὴ βάλλετε κοῦροι Ἀχαιῶν:  \nστεῦται γάρ τι ἔπος ἐρέειν κορυθαίολος Ἕκτωρ. \nὣς ἔφαθ', οἳ δ' ἔσχοντο μάχης ἄνεῴ τ' ἐγένοντο \n", "content_type": "5-lines"}, {"text": "ἐσσυμένως: Ἕκτωρ δὲ μετ' ἀμφοτέροισιν ἔειπε:  \nκέκλυτέ μευ Τρῶες καὶ ἐϋκνήμιδες Ἀχαιοὶ \nμῦθον Ἀλεξάνδροιο, τοῦ εἵνεκα νεῖκος ὄρωρεν. \nἄλλους μὲν κέλεται Τρῶας καὶ πάντας Ἀχαιοὺς \nτεύχεα κάλ' ἀποθέσθαι ἐπὶ χθονὶ πουλυβοτείρῃ, \n", "content_type": "5-lines"}, {"text": "αὐτὸν δ' ἐν μέσσῳ καὶ ἀρηΐφιλον Μενέλαον \nοἴους ἀμφ' Ἑλένῃ καὶ κτήμασι πᾶσι μάχεσθαι. \nὁππότερος δέ κε νικήσῃ κρείσσων τε γένηται \nκτήμαθ' ἑλὼν εὖ πάντα γυναῖκά τε οἴκαδ' ἀγέσθω:  \nοἳ δ' ἄλλοι φιλότητα καὶ ὅρκια πιστὰ τάμωμεν. \n", "content_type": "5-lines"}, {"text": "ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ:  \nτοῖσι δὲ καὶ μετέειπε βοὴν ἀγαθὸς Μενέλαος: \nκέκλυτε νῦν καὶ ἐμεῖο:  μάλιστα γὰρ ἄλγος ἱκάνει \nθυμὸν ἐμόν, φρονέω δὲ διακρινθήμεναι ἤδη \nἈργείους καὶ Τρῶας, ἐπεὶ κακὰ πολλὰ πέπασθε \n", "content_type": "5-lines"}, {"text": "εἵνεκ' ἐμῆς ἔριδος καὶ Ἀλεξάνδρου ἕνεκ' ἀρχῆς: \nἡμέων δ' ὁπποτέρῳ θάνατος καὶ μοῖρα τέτυκται \nτεθναίη:  ἄλλοι δὲ διακρινθεῖτε τάχιστα. \nοἴσετε ἄρν', ἕτερον λευκόν, ἑτέρην δὲ μέλαιναν, \nΓῇ τε καὶ Ἠελίῳ:  Διὶ δ' ἡμεῖς οἴσομεν ἄλλον:  \n", "content_type": "5-lines"}, {"text": "ἄξετε δὲ Πριάμοιο βίην, ὄφρ' ὅρκια τάμνῃ \nαὐτός, ἐπεί οἱ παῖδες ὑπερφίαλοι καὶ ἄπιστοι, \nμή τις ὑπερβασίῃ Διὸς ὅρκια δηλήσηται. \nαἰεὶ δ' ὁπλοτέρων ἀνδρῶν φρένες ἠερέθονται:  \nοἷς δ' ὁ γέρων μετέῃσιν ἅμα πρόσσω καὶ ὀπίσσω \n", "content_type": "5-lines"}, {"text": "λεύσσει, ὅπως ὄχ' ἄριστα μετ' ἀμφοτέροισι γένηται. \nὣς ἔφαθ', οἳ δ' ἐχάρησαν Ἀχαιοί τε Τρῶές τε \nἐλπόμενοι παύσασθαι ὀϊζυροῦ πολέμοιο. \nκαί ῥ' ἵππους μὲν ἔρυξαν ἐπὶ στίχας, ἐκ δ' ἔβαν αὐτοί, \nτεύχεά τ' ἐξεδύοντο:  τὰ μὲν κατέθεντ' ἐπὶ γαίῃ \n", "content_type": "5-lines"}, {"text": "πλησίον ἀλλήλων, ὀλίγη δ' ἦν ἀμφὶς ἄρουρα:  \nἝκτωρ δὲ προτὶ ἄστυ δύω κήρυκας ἔπεμπε \nκαρπαλίμως ἄρνάς τε φέρειν Πρίαμόν τε καλέσσαι:  \nαὐτὰρ ὃ Ταλθύβιον προΐει κρείων Ἀγαμέμνων \nνῆας ἔπι γλαφυρὰς ἰέναι, ἠδ' ἄρν' ἐκέλευεν \n", "content_type": "5-lines"}, {"text": "οἰσέμεναι:  ὃ δ' ἄρ' οὐκ ἀπίθησ' Ἀγαμέμνονι δίῳ. \nἾρις δ' αὖθ' Ἑλένῃ λευκωλένῳ ἄγγελος ἦλθεν \nεἰδομένη γαλόῳ Ἀντηνορίδαο δάμαρτι, \nτὴν Ἀντηνορίδης εἶχε κρείων Ἑλικάων \nΛαοδίκην Πριάμοιο θυγατρῶν εἶδος ἀρίστην. \n", "content_type": "5-lines"}, {"text": "τὴν δ' εὗρ' ἐν μεγάρῳ:  ἣ δὲ μέγαν ἱστὸν ὕφαινε \nδίπλακα πορφυρέην, πολέας δ' ἐνέπασσεν ἀέθλους \nΤρώων θ' ἱπποδάμων καὶ Ἀχαιῶν χαλκοχιτώνων, \nοὕς ἑθεν εἵνεκ' ἔπασχον ὑπ' Ἄρηος παλαμάων:  \nἀγχοῦ δ' ἱσταμένη προσέφη πόδας ὠκέα Ἶρις: \n", "content_type": "5-lines"}, {"text": "δεῦρ' ἴθι νύμφα φίλη, ἵνα θέσκελα ἔργα ἴδηαι \nΤρώων θ' ἱπποδάμων καὶ Ἀχαιῶν χαλκοχιτώνων, \nοἳ πρὶν ἐπ' ἀλλήλοισι φέρον πολύδακρυν Ἄρηα \nἐν πεδίῳ ὀλοοῖο λιλαιόμενοι πολέμοιο:  \nοἳ δὴ νῦν ἕαται σιγῇ, πόλεμος δὲ πέπαυται, \n", "content_type": "5-lines"}, {"text": "ἀσπίσι κεκλιμένοι, παρὰ δ' ἔγχεα μακρὰ πέπηγεν. \nαὐτὰρ Ἀλέξανδρος καὶ ἀρηΐφιλος Μενέλαος \nμακρῇς ἐγχείῃσι μαχήσονται περὶ σεῖο:  \nτῷ δέ κε νικήσαντι φίλη κεκλήσῃ ἄκοιτις. \nὣς εἰποῦσα θεὰ γλυκὺν ἵμερον ἔμβαλε θυμῷ \n", "content_type": "5-lines"}, {"text": "ἀνδρός τε προτέρου καὶ ἄστεος ἠδὲ τοκήων:  \nαὐτίκα δ' ἀργεννῇσι καλυψαμένη ὀθόνῃσιν \nὁρμᾶτ' ἐκ θαλάμοιο τέρεν κατὰ δάκρυ χέουσα \nοὐκ οἴη, ἅμα τῇ γε καὶ ἀμφίπολοι δύ' ἕποντο, \nΑἴθρη Πιτθῆος θυγάτηρ, Κλυμένη τε βοῶπις: \n", "content_type": "5-lines"}, {"text": "αἶψα δ' ἔπειθ' ἵκανον ὅθι Σκαιαὶ πύλαι ἦσαν. \nοἳ δ' ἀμφὶ Πρίαμον καὶ Πάνθοον ἠδὲ Θυμοίτην \nΛάμπόν τε Κλυτίον θ' Ἱκετάονά τ' ὄζον Ἄρηος \nΟὐκαλέγων τε καὶ Ἀντήνωρ πεπνυμένω ἄμφω \nἥατο δημογέροντες ἐπὶ Σκαιῇσι πύλῃσι, \n", "content_type": "5-lines"}, {"text": "γήραϊ δὴ πολέμοιο πεπαυμένοι, ἀλλ' ἀγορηταὶ \nἐσθλοί, τεττίγεσσιν ἐοικότες οἵ τε καθ' ὕλην \nδενδρέῳ ἐφεζόμενοι ὄπα λειριόεσσαν ἱεῖσι:  \nτοῖοι ἄρα Τρώων ἡγήτορες ἧντ' ἐπὶ πύργῳ. \nοἳ δ' ὡς οὖν εἴδονθ' Ἑλένην ἐπὶ πύργον ἰοῦσαν, \n", "content_type": "5-lines"}, {"text": "ἦκα πρὸς ἀλλήλους ἔπεα πτερόεντ' ἀγόρευον:  \nοὐ νέμεσις Τρῶας καὶ ἐϋκνήμιδας Ἀχαιοὺς \nτοιῇδ' ἀμφὶ γυναικὶ πολὺν χρόνον ἄλγεα πάσχειν:  \nαἰνῶς ἀθανάτῃσι θεῇς εἰς ὦπα ἔοικεν:  \nἀλλὰ καὶ ὧς τοίη περ ἐοῦσ' ἐν νηυσὶ νεέσθω, \n", "content_type": "5-lines"}, {"text": "μηδ' ἡμῖν τεκέεσσί τ' ὀπίσσω πῆμα λίποιτο. \nὣς ἄρ' ἔφαν, Πρίαμος δ' Ἑλένην ἐκαλέσσατο φωνῇ:  \nδεῦρο πάροιθ' ἐλθοῦσα φίλον τέκος ἵζευ ἐμεῖο, \nὄφρα ἴδῃ πρότερόν τε πόσιν πηούς τε φίλους τε:  \nοὔ τί μοι αἰτίη ἐσσί, θεοί νύ μοι αἴτιοί εἰσιν \n", "content_type": "5-lines"}, {"text": "οἵ μοι ἐφώρμησαν πόλεμον πολύδακρυν Ἀχαιῶν:  \nὥς μοι καὶ τόνδ' ἄνδρα πελώριον ἐξονομήνῃς \nὅς τις ὅδ' ἐστὶν Ἀχαιὸς ἀνὴρ ἠΰς τε μέγας τε. \nἤτοι μὲν κεφαλῇ καὶ μείζονες ἄλλοι ἔασι, \nκαλὸν δ' οὕτω ἐγὼν οὔ πω ἴδον ὀφθαλμοῖσιν, \n", "content_type": "5-lines"}, {"text": "οὐδ' οὕτω γεραρόν:  βασιλῆϊ γὰρ ἀνδρὶ ἔοικε. \nτὸν δ' Ἑλένη μύθοισιν ἀμείβετο δῖα γυναικῶν:  \nαἰδοῖός τέ μοί ἐσσι φίλε ἑκυρὲ δεινός τε:  \nὡς ὄφελεν θάνατός μοι ἁδεῖν κακὸς ὁππότε δεῦρο \nυἱέϊ σῷ ἑπόμην θάλαμον γνωτούς τε λιποῦσα \n", "content_type": "5-lines"}, {"text": "παῖδά τε τηλυγέτην καὶ ὁμηλικίην ἐρατεινήν. \nἀλλὰ τά γ' οὐκ ἐγένοντο:  τὸ καὶ κλαίουσα τέτηκα. \nτοῦτο δέ τοι ἐρέω ὅ μ' ἀνείρεαι ἠδὲ μεταλλᾷς: \nοὗτός γ' Ἀτρεΐδης εὐρὺ κρείων Ἀγαμέμνων, \nἀμφότερον βασιλεύς τ' ἀγαθὸς κρατερός τ' αἰχμητής: \n", "content_type": "5-lines"}, {"text": "δαὴρ αὖτ' ἐμὸς ἔσκε κυνώπιδος, εἴ ποτ' ἔην γε. \nὣς φάτο, τὸν δ' ὁ γέρων ἠγάσσατο φώνησέν τε:  \nὦ μάκαρ Ἀτρεΐδη μοιρηγενὲς ὀλβιόδαιμον, \nἦ ῥά νύ τοι πολλοὶ δεδμήατο κοῦροι Ἀχαιῶν. \nἤδη καὶ Φρυγίην εἰσήλυθον ἀμπελόεσσαν, \n", "content_type": "5-lines"}, {"text": "ἔνθα ἴδον πλείστους Φρύγας ἀνέρας αἰολοπώλους \nλαοὺς Ὀτρῆος καὶ Μυγδόνος ἀντιθέοιο, \nοἵ ῥα τότ' ἐστρατόωντο παρ' ὄχθας Σαγγαρίοιο:  \nκαὶ γὰρ ἐγὼν ἐπίκουρος ἐὼν μετὰ τοῖσιν ἐλέχθην \nἤματι τῷ ὅτε τ' ἦλθον Ἀμαζόνες ἀντιάνειραι:  \n", "content_type": "5-lines"}, {"text": "ἀλλ' οὐδ' οἳ τόσοι ἦσαν ὅσοι ἑλίκωπες Ἀχαιοί. \nδεύτερον αὖτ' Ὀδυσῆα ἰδὼν ἐρέειν' ὁ γεραιός: \nεἴπ' ἄγε μοι καὶ τόνδε φίλον τέκος ὅς τις ὅδ' ἐστί:  \nμείων μὲν κεφαλῇ Ἀγαμέμνονος Ἀτρεΐδαο, \nεὐρύτερος δ' ὤμοισιν ἰδὲ στέρνοισιν ἰδέσθαι. \n", "content_type": "5-lines"}, {"text": "τεύχεα μέν οἱ κεῖται ἐπὶ χθονὶ πουλυβοτείρῃ, \nαὐτὸς δὲ κτίλος ὣς ἐπιπωλεῖται στίχας ἀνδρῶν:  \nἀρνειῷ μιν ἔγωγε ἐΐσκω πηγεσιμάλλῳ, \nὅς τ' οἰῶν μέγα πῶϋ διέρχεται ἀργεννάων. \nτὸν δ' ἠμείβετ' ἔπειθ' Ἑλένη Διὸς ἐκγεγαυῖα:  \n", "content_type": "5-lines"}, {"text": "οὗτος δ' αὖ Λαερτιάδης πολύμητις Ὀδυσσεύς, \nὃς τράφη ἐν δήμῳ Ἰθάκης κραναῆς περ ἐούσης \nεἰδὼς παντοίους τε δόλους καὶ μήδεα πυκνά. \nτὴν δ' αὖτ' Ἀντήνωρ πεπνυμένος ἀντίον ηὔδα:  \nὦ γύναι ἦ μάλα τοῦτο ἔπος νημερτὲς ἔειπες: \n", "content_type": "5-lines"}, {"text": "ἤδη γὰρ καὶ δεῦρό ποτ' ἤλυθε δῖος Ὀδυσσεὺς \nσεῦ ἕνεκ' ἀγγελίης σὺν ἀρηϊφίλῳ Μενελάῳ:  \nτοὺς δ' ἐγὼ ἐξείνισσα καὶ ἐν μεγάροισι φίλησα, \nἀμφοτέρων δὲ φυὴν ἐδάην καὶ μήδεα πυκνά. \nἀλλ' ὅτε δὴ Τρώεσσιν ἐν ἀγρομένοισιν ἔμιχθεν \n", "content_type": "5-lines"}, {"text": "στάντων μὲν Μενέλαος ὑπείρεχεν εὐρέας ὤμους, \nἄμφω δ' ἑζομένω γεραρώτερος ἦεν Ὀδυσσεύς: \nἀλλ' ὅτε δὴ μύθους καὶ μήδεα πᾶσιν ὕφαινον \nἤτοι μὲν Μενέλαος ἐπιτροχάδην ἀγόρευε, \nπαῦρα μὲν ἀλλὰ μάλα λιγέως, ἐπεὶ οὐ πολύμυθος \n", "content_type": "5-lines"}, {"text": "οὐδ' ἀφαμαρτοεπής: ἦ καὶ γένει ὕστερος ἦεν. \nἀλλ' ὅτε δὴ πολύμητις ἀναΐξειεν Ὀδυσσεὺς \nστάσκεν, ὑπαὶ δὲ ἴδεσκε κατὰ χθονὸς ὄμματα πήξας, \nσκῆπτρον δ' οὔτ' ὀπίσω οὔτε προπρηνὲς ἐνώμα, \nἀλλ' ἀστεμφὲς ἔχεσκεν ἀΐδρεϊ φωτὶ ἐοικώς: \n", "content_type": "5-lines"}, {"text": "φαίης κε ζάκοτόν τέ τιν' ἔμμεναι ἄφρονά τ' αὔτως. \nἀλλ' ὅτε δὴ ὄπα τε μεγάλην ἐκ στήθεος εἵη \nκαὶ ἔπεα νιφάδεσσιν ἐοικότα χειμερίῃσιν, \nοὐκ ἂν ἔπειτ' Ὀδυσῆΐ γ' ἐρίσσειε βροτὸς ἄλλος: \nοὐ τότε γ' ὧδ' Ὀδυσῆος ἀγασσάμεθ' εἶδος ἰδόντες. \n", "content_type": "5-lines"}, {"text": "τὸ τρίτον αὖτ' Αἴαντα ἰδὼν ἐρέειν' ὃ γεραιός: \nτίς τὰρ ὅδ' ἄλλος Ἀχαιὸς ἀνὴρ ἠΰς τε μέγας τε \nἔξοχος Ἀργείων κεφαλήν τε καὶ εὐρέας ὤμους; \nτὸν δ' Ἑλένη τανύπεπλος ἀμείβετο δῖα γυναικῶν:  \nοὗτος δ' Αἴας ἐστὶ πελώριος ἕρκος Ἀχαιῶν:  \n", "content_type": "5-lines"}, {"text": "Ἰδομενεὺς δ' ἑτέρωθεν ἐνὶ Κρήτεσσι θεὸς ὣς \nἕστηκ', ἀμφὶ δέ μιν Κρητῶν ἀγοὶ ἠγερέθονται. \nπολλάκι μιν ξείνισσεν ἀρηΐφιλος Μενέλαος \nοἴκῳ ἐν ἡμετέρῳ ὁπότε Κρήτηθεν ἵκοιτο. \nνῦν δ' ἄλλους μὲν πάντας ὁρῶ ἑλίκωπας Ἀχαιούς, \n", "content_type": "5-lines"}, {"text": "οὕς κεν ἐῢ γνοίην καί τ' οὔνομα μυθησαίμην:  \nδοιὼ δ' οὐ δύναμαι ἰδέειν κοσμήτορε λαῶν \nΚάστορά θ' ἱππόδαμον καὶ πὺξ ἀγαθὸν Πολυδεύκεα \nαὐτοκασιγνήτω, τώ μοι μία γείνατο μήτηρ. \nἢ οὐχ ἑσπέσθην Λακεδαίμονος ἐξ ἐρατεινῆς, \n", "content_type": "5-lines"}, {"text": "ἢ δεύρω μὲν ἕποντο νέεσσ' ἔνι ποντοπόροισι, \nνῦν αὖτ' οὐκ ἐθέλουσι μάχην καταδύμεναι ἀνδρῶν \nαἴσχεα δειδιότες καὶ ὀνείδεα πόλλ' ἅ μοί ἐστιν. \nὣς φάτο, τοὺς δ' ἤδη κάτεχεν φυσίζοος αἶα \nἐν Λακεδαίμονι αὖθι φίλῃ ἐν πατρίδι γαίῃ. \n", "content_type": "5-lines"}, {"text": "κήρυκες δ' ἀνὰ ἄστυ θεῶν φέρον ὅρκια πιστὰ \nἄρνε δύω καὶ οἶνον ἐΰφρονα καρπὸν ἀρούρης \nἀσκῷ ἐν αἰγείῳ:  φέρε δὲ κρητῆρα φαεινὸν \nκῆρυξ Ἰδαῖος ἠδὲ χρύσεια κύπελλα:  \nὄτρυνεν δὲ γέροντα παριστάμενος ἐπέεσσιν:  \n", "content_type": "5-lines"}, {"text": "ὄρσεο Λαομεδοντιάδη, καλέουσιν ἄριστοι \nΤρώων θ' ἱπποδάμων καὶ Ἀχαιῶν χαλκοχιτώνων \nἐς πεδίον καταβῆναι ἵν' ὅρκια πιστὰ τάμητε:  \nαὐτὰρ Ἀλέξανδρος καὶ ἀρηΐφιλος Μενέλαος \nμακρῇς ἐγχείῃσι μαχήσοντ' ἀμφὶ γυναικί:  \n", "content_type": "5-lines"}, {"text": "τῷ δέ κε νικήσαντι γυνὴ καὶ κτήμαθ' ἕποιτο:  \nοἳ δ' ἄλλοι φιλότητα καὶ ὅρκια πιστὰ ταμόντες \nναίοιμεν Τροίην ἐριβώλακα, τοὶ δὲ νέονται \nἌργος ἐς ἱππόβοτον καὶ Ἀχαιΐδα καλλιγύναικα. \nὣς φάτο ῥίγησεν δ' ὃ γέρων, ἐκέλευσε δ' ἑταίρους \n", "content_type": "5-lines"}, {"text": "ἵππους ζευγνύμεναι:  τοὶ δ' ὀτραλέως ἐπίθοντο. \nἂν δ' ἄρ' ἔβη Πρίαμος, κατὰ δ' ἡνία τεῖνεν ὀπίσσω:  \nπὰρ δέ οἱ Ἀντήνωρ περικαλλέα βήσετο δίφρον:  \nτὼ δὲ διὰ Σκαιῶν πεδίον δ' ἔχον ὠκέας ἵππους. \nἀλλ' ὅτε δή ῥ' ἵκοντο μετὰ Τρῶας καὶ Ἀχαιούς, \n", "content_type": "5-lines"}, {"text": "ἐξ ἵππων ἀποβάντες ἐπὶ χθόνα πουλυβότειραν \nἐς μέσσον Τρώων καὶ Ἀχαιῶν ἐστιχόωντο. \nὄρνυτο δ' αὐτίκ' ἔπειτα ἄναξ ἀνδρῶν Ἀγαμέμνων, \nἂν δ' Ὀδυσεὺς πολύμητις: ἀτὰρ κήρυκες ἀγαυοὶ \nὅρκια πιστὰ θεῶν σύναγον, κρητῆρι δὲ οἶνον \n", "content_type": "5-lines"}, {"text": "μίσγον, ἀτὰρ βασιλεῦσιν ὕδωρ ἐπὶ χεῖρας ἔχευαν. \nἈτρεΐδης δὲ ἐρυσσάμενος χείρεσσι μάχαιραν, \nἥ οἱ πὰρ ξίφεος μέγα κουλεόν αἰὲν ἄωρτο, \nἀρνῶν ἐκ κεφαλέων τάμνε τρίχας: αὐτὰρ ἔπειτα \nκήρυκες Τρώων καὶ Ἀχαιῶν νεῖμαν ἀρίστοις. \n", "content_type": "5-lines"}, {"text": "τοῖσιν δ' Ἀτρεΐδης μεγάλ' εὔχετο χεῖρας ἀνασχών:  \nΖεῦ πάτερ Ἴδηθεν μεδέων κύδιστε μέγιστε, \nἨέλιός θ', ὃς πάντ' ἐφορᾷς καὶ πάντ' ἐπακούεις, \nκαὶ ποταμοὶ καὶ γαῖα, καὶ οἳ ὑπένερθε καμόντας \nἀνθρώπους τίνυσθον ὅτις κ' ἐπίορκον ὀμόσσῃ, \n", "content_type": "5-lines"}, {"text": "ὑμεῖς μάρτυροι ἔστε, φυλάσσετε δ' ὅρκια πιστά:  \nεἰ μέν κεν Μενέλαον Ἀλέξανδρος καταπέφνῃ \nαὐτὸς ἔπειθ' Ἑλένην ἐχέτω καὶ κτήματα πάντα, \nἡμεῖς δ' ἐν νήεσσι νεώμεθα ποντοπόροισιν:  \nεἰ δέ κ' Ἀλέξανδρον κτείνῃ ξανθὸς Μενέλαος, \n", "content_type": "5-lines"}, {"text": "Τρῶας ἔπειθ' Ἑλένην καὶ κτήματα πάντ' ἀποδοῦναι, \nτιμὴν δ' Ἀργείοις ἀποτινέμεν ἥν τιν' ἔοικεν, \nἥ τε καὶ ἐσσομένοισι μετ' ἀνθρώποισι πέληται. \nεἰ δ' ἂν ἐμοὶ τιμὴν Πρίαμος Πριάμοιό τε παῖδες \nτίνειν οὐκ ἐθέλωσιν Ἀλεξάνδροιο πεσόντος, \n", "content_type": "5-lines"}, {"text": "αὐτὰρ ἐγὼ καὶ ἔπειτα μαχήσομαι εἵνεκα ποινῆς \nαὖθι μένων, ἧός κε τέλος πολέμοιο κιχείω. \nἦ, καὶ ἀπὸ στομάχους ἀρνῶν τάμε νηλέϊ χαλκῷ:  \nκαὶ τοὺς μὲν κατέθηκεν ἐπὶ χθονὸς ἀσπαίροντας \nθυμοῦ δευομένους: ἀπὸ γὰρ μένος εἵλετο χαλκός. \n", "content_type": "5-lines"}, {"text": "οἶνον δ' ἐκ κρητῆρος ἀφυσσόμενοι δεπάεσσιν \nἔκχεον, ἠδ' εὔχοντο θεοῖς αἰειγενέτῃσιν. \nὧδε δέ τις εἴπεσκεν Ἀχαιῶν τε Τρώων τε:  \nΖεῦ κύδιστε μέγιστε καὶ ἀθάνατοι θεοὶ ἄλλοι \nὁππότεροι πρότεροι ὑπὲρ ὅρκια πημήνειαν \n", "content_type": "5-lines"}, {"text": "ὧδέ σφ' ἐγκέφαλος χαμάδις ῥέοι ὡς ὅδε οἶνος \nαὐτῶν καὶ τεκέων, ἄλοχοι δ' ἄλλοισι δαμεῖεν. \nὣς ἔφαν, οὐδ' ἄρα πώ σφιν ἐπεκραίαινε Κρονίων. \nτοῖσι δὲ Δαρδανίδης Πρίαμος μετὰ μῦθον ἔειπε:  \nκέκλυτέ μευ Τρῶες καὶ ἐϋκνήμιδες Ἀχαιοί:  \n", "content_type": "5-lines"}, {"text": "ἤτοι ἐγὼν εἶμι προτὶ Ἴλιον ἠνεμόεσσαν \nἄψ, ἐπεὶ οὔ πω τλήσομ' ἐν ὀφθαλμοῖσιν ὁρᾶσθαι \nμαρνάμενον φίλον υἱὸν ἀρηϊφίλῳ Μενελάῳ:  \nΖεὺς μέν που τό γε οἶδε καὶ ἀθάνατοι θεοὶ ἄλλοι \nὁπποτέρῳ θανάτοιο τέλος πεπρωμένον ἐστίν. \n", "content_type": "5-lines"}, {"text": "ἦ ῥα καὶ ἐς δίφρον ἄρνας θέτο ἰσόθεος φώς, \nἂν δ' ἄρ' ἔβαιν' αὐτός, κατὰ δ' ἡνία τεῖνεν ὀπίσσω:  \nπὰρ δέ οἱ Ἀντήνωρ περικαλλέα βήσετο δίφρον. \nτὼ μὲν ἄρ' ἄψορροι προτὶ Ἴλιον ἀπονέοντο:  \nἝκτωρ δὲ Πριάμοιο πάϊς καὶ δῖος Ὀδυσσεὺς \n", "content_type": "5-lines"}, {"text": "χῶρον μὲν πρῶτον διεμέτρεον, αὐτὰρ ἔπειτα \nκλήρους ἐν κυνέῃ χαλκήρεϊ πάλλον ἑλόντες, \nὁππότερος δὴ πρόσθεν ἀφείη χάλκεον ἔγχος. \nλαοὶ δ' ἠρήσαντο, θεοῖσι δὲ χεῖρας ἀνέσχον, \nὧδε δέ τις εἴπεσκεν Ἀχαιῶν τε Τρώων τε:  \n", "content_type": "5-lines"}, {"text": "Ζεῦ πάτερ Ἴδηθεν μεδέων κύδιστε μέγιστε \nὁππότερος τάδε ἔργα μετ' ἀμφοτέροισιν ἔθηκε, \nτὸν δὸς ἀποφθίμενον δῦναι δόμον Ἄϊδος εἴσω, \nἡμῖν δ' αὖ φιλότητα καὶ ὅρκια πιστὰ γενέσθαι. \nὣς ἄρ' ἔφαν, πάλλεν δὲ μέγας κορυθαίολος Ἕκτωρ \n", "content_type": "5-lines"}, {"text": "ἂψ ὁρόων:  Πάριος δὲ θοῶς ἐκ κλῆρος ὄρουσεν. \nοἳ μὲν ἔπειθ' ἵζοντο κατὰ στίχας, ἧχι ἑκάστῳ \nἵπποι ἀερσίποδες καὶ ποικίλα τεύχε' ἔκειτο:  \nαὐτὰρ ὅ γ' ἀμφ' ὤμοισιν ἐδύσετο τεύχεα καλὰ \nδῖος Ἀλέξανδρος Ἑλένης πόσις ἠϋκόμοιο. \n", "content_type": "5-lines"}, {"text": "κνημῖδας μὲν πρῶτα περὶ κνήμῃσιν ἔθηκε \nκαλάς, ἀργυρέοισιν ἐπισφυρίοις ἀραρυίας: \nδεύτερον αὖ θώρηκα περὶ στήθεσσιν ἔδυνεν \nοἷο κασιγνήτοιο Λυκάονος: ἥρμοσε δ' αὐτῷ. \nἀμφὶ δ' ἄρ' ὤμοισιν βάλετο ξίφος ἀργυρόηλον \n", "content_type": "5-lines"}, {"text": "χάλκεον, αὐτὰρ ἔπειτα σάκος μέγα τε στιβαρόν τε:  \nκρατὶ δ' ἐπ' ἰφθίμῳ κυνέην εὔτυκτον ἔθηκεν \nἵππουριν:  δεινὸν δὲ λόφος καθύπερθεν ἔνευεν:  \nεἵλετο δ' ἄλκιμον ἔγχος, ὅ οἱ παλάμηφιν ἀρήρει. \nὣς δ' αὔτως Μενέλαος ἀρήϊος ἔντε' ἔδυνεν. \n", "content_type": "5-lines"}, {"text": "οἳ δ' ἐπεὶ οὖν ἑκάτερθεν ὁμίλου θωρήχθησαν, \nἐς μέσσον Τρώων καὶ Ἀχαιῶν ἐστιχόωντο \nδεινὸν δερκόμενοι:  θάμβος δ' ἔχεν εἰσορόωντας \nΤρῶάς θ' ἱπποδάμους καὶ ἐϋκνήμιδας Ἀχαιούς. \nκαί ῥ' ἐγγὺς στήτην διαμετρητῷ ἐνὶ χώρῳ \n", "content_type": "5-lines"}, {"text": "σείοντ' ἐγχείας ἀλλήλοισιν κοτέοντε. \nπρόσθε δ' Ἀλέξανδρος προΐει δολιχόσκιον ἔγχος, \nκαὶ βάλεν Ἀτρεΐδαο κατ' ἀσπίδα πάντοσε ἴσην, \nοὐδ' ἔρρηξεν χαλκός, ἀνεγνάμφθη δέ οἱ αἰχμὴ \nἀσπίδ' ἐνὶ κρατερῇ:  ὃ δὲ δεύτερον ὄρνυτο χαλκῷ \n", "content_type": "5-lines"}, {"text": "Ἀτρεΐδης Μενέλαος ἐπευξάμενος Διὶ πατρί:  \nΖεῦ ἄνα δὸς τίσασθαι ὅ με πρότερος κάκ' ἔοργε \nδῖον Ἀλέξανδρον, καὶ ἐμῇς ὑπὸ χερσὶ δάμασσον, \nὄφρα τις ἐρρίγῃσι καὶ ὀψιγόνων ἀνθρώπων \nξεινοδόκον κακὰ ῥέξαι, ὅ κεν φιλότητα παράσχῃ. \n", "content_type": "5-lines"}, {"text": "ἦ ῥα καὶ ἀμπεπαλὼν προΐει δολιχόσκιον ἔγχος, \nκαὶ βάλε Πριαμίδαο κατ' ἀσπίδα πάντοσε ἴσην:  \nδιὰ μὲν ἀσπίδος ἦλθε φαεινῆς ὄβριμον ἔγχος, \nκαὶ διὰ θώρηκος πολυδαιδάλου ἠρήρειστο:  \nἀντικρὺ δὲ παραὶ λαπάρην διάμησε χιτῶνα \n", "content_type": "5-lines"}, {"text": "ἔγχος: ὃ δ' ἐκλίνθη καὶ ἀλεύατο κῆρα μέλαιναν. \nἈτρεΐδης δὲ ἐρυσσάμενος ξίφος ἀργυρόηλον \nπλῆξεν ἀνασχόμενος κόρυθος φάλον:  ἀμφὶ δ' ἄρ' αὐτῷ \nτριχθά τε καὶ τετραχθὰ διατρυφὲν ἔκπεσε χειρός. \nἈτρεΐδης δ' ᾤμωξεν ἰδὼν εἰς οὐρανὸν εὐρύν:  \n", "content_type": "5-lines"}, {"text": "Ζεῦ πάτερ οὔ τις σεῖο θεῶν ὀλοώτερος ἄλλος: \nἦ τ' ἐφάμην τίσασθαι Ἀλέξανδρον κακότητος: \nνῦν δέ μοι ἐν χείρεσσιν ἄγη ξίφος, ἐκ δέ μοι ἔγχος \nἠΐχθη παλάμηφιν ἐτώσιον, οὐδ' ἔβαλόν μιν. \nἦ καὶ ἐπαΐξας κόρυθος λάβεν ἱπποδασείης, \n", "content_type": "5-lines"}, {"text": "ἕλκε δ' ἐπιστρέψας μετ' ἐϋκνήμιδας Ἀχαιούς: \nἄγχε δέ μιν πολύκεστος ἱμὰς ἁπαλὴν ὑπὸ δειρήν, \nὅς οἱ ὑπ' ἀνθερεῶνος ὀχεὺς τέτατο τρυφαλείης. \nκαί νύ κεν εἴρυσσέν τε καὶ ἄσπετον ἤρατο κῦδος, \nεἰ μὴ ἄρ' ὀξὺ νόησε Διὸς θυγάτηρ Ἀφροδίτη, \n", "content_type": "5-lines"}, {"text": "ἥ οἱ ῥῆξεν ἱμάντα βοὸς ἶφι κταμένοιο:  \nκεινὴ δὲ τρυφάλεια ἅμ' ἕσπετο χειρὶ παχείῃ. \nτὴν μὲν ἔπειθ' ἥρως μετ' ἐϋκνήμιδας Ἀχαιοὺς \nῥῖψ' ἐπιδινήσας, κόμισαν δ' ἐρίηρες ἑταῖροι:  \nαὐτὰρ ὃ ἂψ ἐπόρουσε κατακτάμεναι μενεαίνων \n", "content_type": "5-lines"}, {"text": "ἔγχεϊ χαλκείῳ:  τὸν δ' ἐξήρπαξ' Ἀφροδίτη \nῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ, \nκὰδ δ' εἷσ' ἐν θαλάμῳ εὐώδεϊ κηώεντι. \nαὐτὴ δ' αὖ Ἑλένην καλέουσ' ἴε:  τὴν δὲ κίχανε \nπύργῳ ἐφ' ὑψηλῷ, περὶ δὲ Τρῳαὶ ἅλις ἦσαν:  \n", "content_type": "5-lines"}, {"text": "χειρὶ δὲ νεκταρέου ἑανοῦ ἐτίναξε λαβοῦσα, \nγρηῒ δέ μιν ἐϊκυῖα παλαιγενέϊ προσέειπεν \nεἰροκόμῳ, ἥ οἱ Λακεδαίμονι ναιετοώσῃ \nἤσκειν εἴρια καλά, μάλιστα δέ μιν φιλέεσκε:  \nτῇ μιν ἐεισαμένη προσεφώνεε δῖ' Ἀφροδίτη:  \n", "content_type": "5-lines"}, {"text": "δεῦρ' ἴθ':  Ἀλέξανδρός σε καλεῖ οἶκον δὲ νέεσθαι. \nκεῖνος ὅ γ' ἐν θαλάμῳ καὶ δινωτοῖσι λέχεσσι \nκάλλεΐ τε στίλβων καὶ εἵμασιν:  οὐδέ κε φαίης \nἀνδρὶ μαχεσσάμενον τόν γ' ἐλθεῖν, ἀλλὰ χορὸν δὲ \nἔρχεσθ', ἠὲ χοροῖο νέον λήγοντα καθίζειν. \n", "content_type": "5-lines"}, {"text": "ὣς φάτο, τῇ δ' ἄρα θυμὸν ἐνὶ στήθεσσιν ὄρινε:  \nκαί ῥ' ὡς οὖν ἐνόησε θεᾶς περικαλλέα δειρὴν \nστήθεά θ' ἱμερόεντα καὶ ὄμματα μαρμαίροντα, \nθάμβησέν τ' ἄρ' ἔπειτα ἔπος τ' ἔφατ' ἔκ τ' ὀνόμαζε:  \nδαιμονίη, τί με ταῦτα λιλαίεαι ἠπεροπεύειν; \n", "content_type": "5-lines"}, {"text": "ἦ πῄ με προτέρω πολίων εὖ ναιομενάων \nἄξεις, ἢ Φρυγίης ἢ Μῃονίης ἐρατεινῆς, \nεἴ τίς τοι καὶ κεῖθι φίλος μερόπων ἀνθρώπων:  \nοὕνεκα δὴ νῦν δῖον Ἀλέξανδρον Μενέλαος \nνικήσας ἐθέλει στυγερὴν ἐμὲ οἴκαδ' ἄγεσθαι, \n", "content_type": "5-lines"}, {"text": "τοὔνεκα δὴ νῦν δεῦρο δολοφρονέουσα παρέστης; \nἧσο παρ' αὐτὸν ἰοῦσα, θεῶν δ' ἀπόεικε κελεύθου, \nμηδ' ἔτι σοῖσι πόδεσσιν ὑποστρέψειας Ὄλυμπον, \nἀλλ' αἰεὶ περὶ κεῖνον ὀΐζυε καί ἑ φύλασσε, \nεἰς ὅ κέ σ' ἢ ἄλοχον ποιήσεται ἢ ὅ γε δούλην. \n", "content_type": "5-lines"}, {"text": "κεῖσε δ' ἐγὼν οὐκ εἶμι:  νεμεσσητὸν δέ κεν εἴη:  \nκείνου πορσανέουσα λέχος: Τρῳαὶ δέ μ' ὀπίσσω \nπᾶσαι μωμήσονται:  ἔχω δ' ἄχε' ἄκριτα θυμῷ. \nτὴν δὲ χολωσαμένη προσεφώνεε δῖ' Ἀφροδίτη:  \nμή μ' ἔρεθε σχετλίη, μὴ χωσαμένη σε μεθείω, \n", "content_type": "5-lines"}, {"text": "τὼς δέ σ' ἀπεχθήρω ὡς νῦν ἔκπαγλ' ἐφίλησα, \nμέσσῳ δ' ἀμφοτέρων μητίσομαι ἔχθεα λυγρὰ \nΤρώων καὶ Δαναῶν, σὺ δέ κεν κακὸν οἶτον ὄληαι. \nὣς ἔφατ', ἔδεισεν δ' Ἑλένη Διὸς ἐκγεγαυῖα, \nβῆ δὲ κατασχομένη ἑανῷ ἀργῆτι φαεινῷ \n", "content_type": "5-lines"}, {"text": "σιγῇ, πάσας δὲ Τρῳὰς λάθεν:  ἦρχε δὲ δαίμων. \nαἳ δ' ὅτ' Ἀλεξάνδροιο δόμον περικαλλέ' ἵκοντο, \nἀμφίπολοι μὲν ἔπειτα θοῶς ἐπὶ ἔργα τράποντο, \nἣ δ' εἰς ὑψόροφον θάλαμον κίε δῖα γυναικῶν. \nτῇ δ' ἄρα δίφρον ἑλοῦσα φιλομειδὴς Ἀφροδίτη \n", "content_type": "5-lines"}, {"text": "ἀντί' Ἀλεξάνδροιο θεὰ κατέθηκε φέρουσα:  \nἔνθα κάθιζ' Ἑλένη κούρη Διὸς αἰγιόχοιο \nὄσσε πάλιν κλίνασα, πόσιν δ' ἠνίπαπε μύθῳ:  \nἤλυθες ἐκ πολέμου:  ὡς ὤφελες αὐτόθ' ὀλέσθαι \nἀνδρὶ δαμεὶς κρατερῷ, ὃς ἐμὸς πρότερος πόσις ἦεν. \n", "content_type": "5-lines"}, {"text": "ἦ μὲν δὴ πρίν γ' εὔχε' ἀρηϊφίλου Μενελάου \nσῇ τε βίῃ καὶ χερσὶ καὶ ἔγχεϊ φέρτερος εἶναι:  \nἀλλ' ἴθι νῦν προκάλεσσαι ἀρηΐφιλον Μενέλαον \nἐξαῦτις μαχέσασθαι ἐναντίον:  ἀλλά σ' ἔγωγε \nπαύεσθαι κέλομαι, μηδὲ ξανθῷ Μενελάῳ \n", "content_type": "5-lines"}, {"text": "ἀντίβιον πόλεμον πολεμίζειν ἠδὲ μάχεσθαι \nἀφραδέως, μή πως τάχ' ὑπ' αὐτοῦ δουρὶ δαμήῃς. \nτὴν δὲ Πάρις μύθοισιν ἀμειβόμενος προσέειπε:  \nμή με γύναι χαλεποῖσιν ὀνείδεσι θυμὸν ἔνιπτε:  \nνῦν μὲν γὰρ Μενέλαος ἐνίκησεν σὺν Ἀθήνῃ, \n", "content_type": "5-lines"}, {"text": "κεῖνον δ' αὖτις ἐγώ:  πάρα γὰρ θεοί εἰσι καὶ ἡμῖν. \nἀλλ' ἄγε δὴ φιλότητι τραπείομεν εὐνηθέντε:  \nοὐ γάρ πώ ποτέ μ' ὧδέ γ' ἔρως φρένας ἀμφεκάλυψεν, \nοὐδ' ὅτε σε πρῶτον Λακεδαίμονος ἐξ ἐρατεινῆς \nἔπλεον ἁρπάξας ἐν ποντοπόροισι νέεσσι, \n", "content_type": "5-lines"}, {"text": "νήσῳ δ' ἐν Κραναῇ ἐμίγην φιλότητι καὶ εὐνῇ, \nὥς σεο νῦν ἔραμαι καί με γλυκὺς ἵμερος αἱρεῖ. \nἦ ῥα, καὶ ἄρχε λέχος δὲ κιών:  ἅμα δ' εἵπετ' ἄκοιτις. \nτὼ μὲν ἄρ' ἐν τρητοῖσι κατεύνασθεν λεχέεσσιν, \nἈτρεΐδης δ' ἀν' ὅμιλον ἐφοίτα θηρὶ ἐοικὼς \n", "content_type": "5-lines"}, {"text": "εἴ που ἐσαθρήσειεν Ἀλέξανδρον θεοειδέα. \nἀλλ' οὔ τις δύνατο Τρώων κλειτῶν τ' ἐπικούρων \nδεῖξαι Ἀλέξανδρον τότ' ἀρηϊφίλῳ Μενελάῳ:  \nοὐ μὲν γὰρ φιλότητί γ' ἐκεύθανον εἴ τις ἴδοιτο:  \nἶσον γάρ σφιν πᾶσιν ἀπήχθετο κηρὶ μελαίνῃ. \n", "content_type": "5-lines"}, {"text": "τοῖσι δὲ καὶ μετέειπεν ἄναξ ἀνδρῶν Ἀγαμέμνων:  \nκέκλυτέ μευ Τρῶες καὶ Δάρδανοι ἠδ' ἐπίκουροι:  \nνίκη μὲν δὴ φαίνετ' ἀρηϊφίλου Μενελάου, \nὑμεῖς δ' Ἀργείην Ἑλένην καὶ κτήμαθ' ἅμ' αὐτῇ \nἔκδοτε, καὶ τιμὴν ἀποτινέμεν ἥν τιν' ἔοικεν, \n", "content_type": "5-lines"}]}, {"section_num": "4", "section_type": "book", "contents": [{"text": "οἳ δὲ θεοὶ πὰρ Ζηνὶ καθήμενοι ἠγορόωντο \nχρυσέῳ ἐν δαπέδῳ, μετὰ δέ σφισι πότνια Ἥβη \nνέκταρ ἐοινοχόει:  τοὶ δὲ χρυσέοις δεπάεσσι \nδειδέχατ' ἀλλήλους, Τρώων πόλιν εἰσορόωντες: \n", "content_type": "5-lines"}, {"text": "αὐτίκ' ἐπειρᾶτο Κρονίδης ἐρεθιζέμεν Ἥρην \nκερτομίοις ἐπέεσσι παραβλήδην ἀγορεύων:  \nδοιαὶ μὲν Μενελάῳ ἀρηγόνες εἰσὶ θεάων \nἭρη τ' Ἀργείη καὶ Ἀλαλκομενηῒς Ἀθήνη. \nἀλλ' ἤτοι ταὶ νόσφι καθήμεναι εἰσορόωσαι \n", "content_type": "5-lines"}, {"text": "τέρπεσθον:  τῷ δ' αὖτε φιλομειδὴς Ἀφροδίτη \nαἰεὶ παρμέμβλωκε καὶ αὐτοῦ κῆρας ἀμύνει:  \nκαὶ νῦν ἐξεσάωσεν ὀϊόμενον θανέεσθαι. \nἀλλ' ἤτοι νίκη μὲν ἀρηϊφίλου Μενελάου:  \nἡμεῖς δὲ φραζώμεθ' ὅπως ἔσται τάδε ἔργα, \n", "content_type": "5-lines"}, {"text": "ἤ ῥ' αὖτις πόλεμόν τε κακὸν καὶ φύλοπιν αἰνὴν \nὄρσομεν, ἦ φιλότητα μετ' ἀμφοτέροισι βάλωμεν. \nεἰ δ' αὖ πως τόδε πᾶσι φίλον καὶ ἡδὺ γένοιτο, \nἤτοι μὲν οἰκέοιτο πόλις Πριάμοιο ἄνακτος, \nαὖτις δ' Ἀργείην Ἑλένην Μενέλαος ἄγοιτο. \n", "content_type": "5-lines"}, {"text": "ὣς ἔφαθ', αἳ δ' ἐπέμυξαν Ἀθηναίη τε καὶ Ἥρη:  \nπλησίαι αἵ γ' ἥσθην, κακὰ δὲ Τρώεσσι μεδέσθην. \nἤτοι Ἀθηναίη ἀκέων ἦν οὐδέ τι εἶπε \nσκυζομένη Διὶ πατρί, χόλος δέ μιν ἄγριος ᾕρει:  \nἭρῃ δ' οὐκ ἔχαδε στῆθος χόλον, ἀλλὰ προσηύδα:  \n", "content_type": "5-lines"}, {"text": "αἰνότατε Κρονίδη ποῖον τὸν μῦθον ἔειπες: \nπῶς ἐθέλεις ἅλιον θεῖναι πόνον ἠδ' ἀτέλεστον, \nἱδρῶ θ' ὃν ἵδρωσα μόγῳ, καμέτην δέ μοι ἵπποι \nλαὸν ἀγειρούσῃ, Πριάμῳ κακὰ τοῖό τε παισίν. \nἕρδ':  ἀτὰρ οὔ τοι πάντες ἐπαινέομεν θεοὶ ἄλλοι. \n", "content_type": "5-lines"}, {"text": "τὴν δὲ μέγ' ὀχθήσας προσέφη νεφεληγερέτα Ζεύς: \nδαιμονίη τί νύ σε Πρίαμος Πριάμοιό τε παῖδες \nτόσσα κακὰ ῥέζουσιν, ὅ τ' ἀσπερχὲς μενεαίνεις \nἸλίου ἐξαλαπάξαι ἐϋκτίμενον πτολίεθρον; \nεἰ δὲ σύ γ' εἰσελθοῦσα πύλας καὶ τείχεα μακρὰ \n", "content_type": "5-lines"}, {"text": "ὠμὸν βεβρώθοις Πρίαμον Πριάμοιό τε παῖδας \nἄλλους τε Τρῶας, τότε κεν χόλον ἐξακέσαιο. \nἕρξον ὅπως ἐθέλεις: μὴ τοῦτό γε νεῖκος ὀπίσσω \nσοὶ καὶ ἐμοὶ μέγ' ἔρισμα μετ' ἀμφοτέροισι γένηται. \nἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:  \n", "content_type": "5-lines"}, {"text": "ὁππότε κεν καὶ ἐγὼ μεμαὼς πόλιν ἐξαλαπάξαι \nτὴν ἐθέλω ὅθι τοι φίλοι ἀνέρες ἐγγεγάασι, \nμή τι διατρίβειν τὸν ἐμὸν χόλον, ἀλλά μ' ἐᾶσαι:  \nκαὶ γὰρ ἐγὼ σοὶ δῶκα ἑκὼν ἀέκοντί γε θυμῷ:  \nαἳ γὰρ ὑπ' ἠελίῳ τε καὶ οὐρανῷ ἀστερόεντι \n", "content_type": "5-lines"}, {"text": "ναιετάουσι πόληες ἐπιχθονίων ἀνθρώπων, \nτάων μοι περὶ κῆρι τιέσκετο Ἴλιος ἱρὴ \nκαὶ Πρίαμος καὶ λαὸς ἐϋμμελίω Πριάμοιο. \nοὐ γάρ μοί ποτε βωμὸς ἐδεύετο δαιτὸς ἐΐσης \nλοιβῆς τε κνίσης τε:  τὸ γὰρ λάχομεν γέρας ἡμεῖς. \n", "content_type": "5-lines"}, {"text": "τὸν δ' ἠμείβετ' ἔπειτα βοῶπις πότνια Ἥρη:  \nἤτοι ἐμοὶ τρεῖς μὲν πολὺ φίλταταί εἰσι πόληες \nἌργός τε Σπάρτη τε καὶ εὐρυάγυια Μυκήνη:  \nτὰς διαπέρσαι ὅτ' ἄν τοι ἀπέχθωνται περὶ κῆρι:  \nτάων οὔ τοι ἐγὼ πρόσθ' ἵσταμαι οὐδὲ μεγαίρω. \n", "content_type": "5-lines"}, {"text": "εἴ περ γὰρ φθονέω τε καὶ οὐκ εἰῶ διαπέρσαι, \nοὐκ ἀνύω φθονέουσ' ἐπεὶ ἦ πολὺ φέρτερός ἐσσι. \nἀλλὰ χρὴ καὶ ἐμὸν θέμεναι πόνον οὐκ ἀτέλεστον:  \nκαὶ γὰρ ἐγὼ θεός εἰμι, γένος δέ μοι ἔνθεν ὅθεν σοί, \nκαί με πρεσβυτάτην τέκετο Κρόνος ἀγκυλομήτης, \n", "content_type": "5-lines"}, {"text": "ἀμφότερον γενεῇ τε καὶ οὕνεκα σὴ παράκοιτις \nκέκλημαι, σὺ δὲ πᾶσι μετ' ἀθανάτοισιν ἀνάσσεις. \nἀλλ' ἤτοι μὲν ταῦθ' ὑποείξομεν ἀλλήλοισι, \nσοὶ μὲν ἐγώ, σὺ δ' ἐμοί:  ἐπὶ δ' ἕψονται θεοὶ ἄλλοι \nἀθάνατοι:  σὺ δὲ θᾶσσον Ἀθηναίῃ ἐπιτεῖλαι \n", "content_type": "5-lines"}, {"text": "ἐλθεῖν ἐς Τρώων καὶ Ἀχαιῶν φύλοπιν αἰνήν, \nπειρᾶν δ' ὥς κε Τρῶες ὑπερκύδαντας Ἀχαιοὺς \nἄρξωσι πρότεροι ὑπὲρ ὅρκια δηλήσασθαι. \nὣς ἔφατ', οὐδ' ἀπίθησε πατὴρ ἀνδρῶν τε θεῶν τε:  \nαὐτίκ' Ἀθηναίην ἔπεα πτερόεντα προσηύδα:  \n", "content_type": "5-lines"}, {"text": "αἶψα μάλ' ἐς στρατὸν ἐλθὲ μετὰ Τρῶας καὶ Ἀχαιούς, \nπειρᾶν δ' ὥς κε Τρῶες ὑπερκύδαντας Ἀχαιοὺς \nἄρξωσι πρότεροι ὑπὲρ ὅρκια δηλήσασθαι. \nὣς εἰπὼν ὄτρυνε πάρος μεμαυῖαν Ἀθήνην, \nβῆ δὲ κατ' Οὐλύμποιο καρήνων ἀΐξασα. \n", "content_type": "5-lines"}, {"text": "οἷον δ' ἀστέρα ἧκε Κρόνου πάϊς ἀγκυλομήτεω \nἢ ναύτῃσι τέρας ἠὲ στρατῷ εὐρέϊ λαῶν \nλαμπρόν:  τοῦ δέ τε πολλοὶ ἀπὸ σπινθῆρες ἵενται:  \nτῷ ἐϊκυῖ' ἤϊξεν ἐπὶ χθόνα Παλλὰς Ἀθήνη, \nκὰδ δ' ἔθορ' ἐς μέσσον:  θάμβος δ' ἔχεν εἰσορόωντας \n", "content_type": "5-lines"}, {"text": "Τρῶάς θ' ἱπποδάμους καὶ ἐϋκνήμιδας Ἀχαιούς: \nὧδε δέ τις εἴπεσκεν ἰδὼν ἐς πλησίον ἄλλον:  \nἦ ῥ' αὖτις πόλεμός τε κακὸς καὶ φύλοπις αἰνὴ \nἔσσεται, ἢ φιλότητα μετ' ἀμφοτέροισι τίθησι \nΖεύς, ὅς τ' ἀνθρώπων ταμίης πολέμοιο τέτυκται. \n", "content_type": "5-lines"}, {"text": "ὣς ἄρα τις εἴπεσκεν Ἀχαιῶν τε Τρώων τε. \nἣ δ' ἀνδρὶ ἰκέλη Τρώων κατεδύσεθ' ὅμιλον \nΛαοδόκῳ Ἀντηνορίδῃ κρατερῷ αἰχμητῇ, \nΠάνδαρον ἀντίθεον διζημένη εἴ που ἐφεύροι. \nεὗρε Λυκάονος υἱὸν ἀμύμονά τε κρατερόν τε \n", "content_type": "5-lines"}, {"text": "ἑσταότ':  ἀμφὶ δέ μιν κρατεραὶ στίχες ἀσπιστάων \nλαῶν, οἵ οἱ ἕποντο ἀπ' Αἰσήποιο ῥοάων:  \nἀγχοῦ δ' ἱσταμένη ἔπεα πτερόεντα προσηύδα:  \nἦ ῥά νύ μοί τι πίθοιο Λυκάονος υἱὲ δαΐφρον. \nτλαίης κεν Μενελάῳ ἐπιπροέμεν ταχὺν ἰόν, \n", "content_type": "5-lines"}, {"text": "πᾶσι δέ κε Τρώεσσι χάριν καὶ κῦδος ἄροιο, \nἐκ πάντων δὲ μάλιστα Ἀλεξάνδρῳ βασιλῆϊ. \nτοῦ κεν δὴ πάμπρωτα παρ' ἀγλαὰ δῶρα φέροιο, \nαἴ κεν ἴδῃ Μενέλαον ἀρήϊον Ἀτρέος υἱὸν \nσῷ βέλεϊ δμηθέντα πυρῆς ἐπιβάντ' ἀλεγεινῆς. \n", "content_type": "5-lines"}, {"text": "ἀλλ' ἄγ' ὀΐστευσον Μενελάου κυδαλίμοιο, \nεὔχεο δ' Ἀπόλλωνι Λυκηγενέϊ κλυτοτόξῳ \nἀρνῶν πρωτογόνων ῥέξειν κλειτὴν ἑκατόμβην \nοἴκαδε νοστήσας ἱερῆς εἰς ἄστυ Ζελείης. \nὣς φάτ' Ἀθηναίη, τῷ δὲ φρένας ἄφρονι πεῖθεν:  \n", "content_type": "5-lines"}, {"text": "αὐτίκ' ἐσύλα τόξον ἐΰξοον ἰξάλου αἰγὸς \nἀγρίου, ὅν ῥά ποτ' αὐτὸς ὑπὸ στέρνοιο τυχήσας \nπέτρης ἐκβαίνοντα δεδεγμένος ἐν προδοκῇσι \nβεβλήκει πρὸς στῆθος: ὃ δ' ὕπτιος ἔμπεσε πέτρῃ. \nτοῦ κέρα ἐκ κεφαλῆς ἑκκαιδεκάδωρα πεφύκει:  \n", "content_type": "5-lines"}, {"text": "καὶ τὰ μὲν ἀσκήσας κεραοξόος ἤραρε τέκτων, \nπᾶν δ' εὖ λειήνας χρυσέην ἐπέθηκε κορώνην. \nκαὶ τὸ μὲν εὖ κατέθηκε τανυσσάμενος ποτὶ γαίῃ \nἀγκλίνας: πρόσθεν δὲ σάκεα σχέθον ἐσθλοὶ ἑταῖροι \nμὴ πρὶν ἀναΐξειαν ἀρήϊοι υἷες Ἀχαιῶν \n", "content_type": "5-lines"}, {"text": "πρὶν βλῆσθαι Μενέλαον ἀρήϊον Ἀτρέος υἱόν. \nαὐτὰρ ὁ σύλα πῶμα φαρέτρης, ἐκ δ' ἕλετ' ἰὸν \nἀβλῆτα πτερόεντα μελαινέων ἕρμ' ὀδυνάων:  \nαἶψα δ' ἐπὶ νευρῇ κατεκόσμει πικρὸν ὀϊστόν, \nεὔχετο δ' Ἀπόλλωνι Λυκηγενέϊ κλυτοτόξῳ \n", "content_type": "5-lines"}, {"text": "ἀρνῶν πρωτογόνων ῥέξειν κλειτὴν ἑκατόμβην \nοἴκαδε νοστήσας ἱερῆς εἰς ἄστυ Ζελείης. \nἕλκε δ' ὁμοῦ γλυφίδας τε λαβὼν καὶ νεῦρα βόεια:  \nνευρὴν μὲν μαζῷ πέλασεν, τόξῳ δὲ σίδηρον. \nαὐτὰρ ἐπεὶ δὴ κυκλοτερὲς μέγα τόξον ἔτεινε, \n", "content_type": "5-lines"}, {"text": "λίγξε βιός, νευρὴ δὲ μέγ' ἴαχεν, ἆλτο δ' ὀϊστὸς \nὀξυβελὴς καθ' ὅμιλον ἐπιπτέσθαι μενεαίνων. \nοὐδὲ σέθεν Μενέλαε θεοὶ μάκαρες λελάθοντο \nἀθάνατοι, πρώτη δὲ Διὸς θυγάτηρ ἀγελείη, \nἥ τοι πρόσθε στᾶσα βέλος ἐχεπευκὲς ἄμυνεν. \n", "content_type": "5-lines"}, {"text": "ἣ δὲ τόσον μὲν ἔεργεν ἀπὸ χροὸς ὡς ὅτε μήτηρ \nπαιδὸς ἐέργῃ μυῖαν ὅθ' ἡδέϊ λέξεται ὕπνῳ, \nαὐτὴ δ' αὖτ' ἴθυνεν ὅθι ζωστῆρος ὀχῆες \nχρύσειοι σύνεχον καὶ διπλόος ἤντετο θώρηξ. \nἐν δ' ἔπεσε ζωστῆρι ἀρηρότι πικρὸς ὀϊστός: \n", "content_type": "5-lines"}, {"text": "διὰ μὲν ἂρ ζωστῆρος ἐλήλατο δαιδαλέοιο, \nκαὶ διὰ θώρηκος πολυδαιδάλου ἠρήρειστο \nμίτρης θ', ἣν ἐφόρει ἔρυμα χροὸς ἕρκος ἀκόντων, \nἥ οἱ πλεῖστον ἔρυτο:  διὰ πρὸ δὲ εἴσατο καὶ τῆς. \nἀκρότατον δ' ἄρ' ὀϊστὸς ἐπέγραψε χρόα φωτός: \n", "content_type": "5-lines"}, {"text": "αὐτίκα δ' ἔρρεεν αἷμα κελαινεφὲς ἐξ ὠτειλῆς. \nὡς δ' ὅτε τίς τ' ἐλέφαντα γυνὴ φοίνικι μιήνῃ \nΜῃονὶς ἠὲ Κάειρα παρήϊον ἔμμεναι ἵππων:  \nκεῖται δ' ἐν θαλάμῳ, πολέες τέ μιν ἠρήσαντο \nἱππῆες φορέειν:  βασιλῆϊ δὲ κεῖται ἄγαλμα, \n", "content_type": "5-lines"}, {"text": "ἀμφότερον κόσμός θ' ἵππῳ ἐλατῆρί τε κῦδος: \nτοῖοί τοι Μενέλαε μιάνθην αἵματι μηροὶ \nεὐφυέες κνῆμαί τε ἰδὲ σφυρὰ κάλ' ὑπένερθε. \nῥίγησεν δ' ἄρ' ἔπειτα ἄναξ ἀνδρῶν Ἀγαμέμνων \nὡς εἶδεν μέλαν αἷμα καταρρέον ἐξ ὠτειλῆς: \n", "content_type": "5-lines"}, {"text": "ῥίγησεν δὲ καὶ αὐτὸς ἀρηΐφιλος Μενέλαος. \nὡς δὲ ἴδεν νεῦρόν τε καὶ ὄγκους ἐκτὸς ἐόντας \nἄψορρόν οἱ θυμὸς ἐνὶ στήθεσσιν ἀγέρθη. \nτοῖς δὲ βαρὺ στενάχων μετέφη κρείων Ἀγαμέμνων \nχειρὸς ἔχων Μενέλαον, ἐπεστενάχοντο δ' ἑταῖροι:  \n", "content_type": "5-lines"}, {"text": "φίλε κασίγνητε θάνατόν νύ τοι ὅρκι' ἔταμνον \nοἶον προστήσας πρὸ Ἀχαιῶν Τρωσὶ μάχεσθαι, \nὥς σ' ἔβαλον Τρῶες, κατὰ δ' ὅρκια πιστὰ πάτησαν. \nοὐ μέν πως ἅλιον πέλει ὅρκιον αἷμά τε ἀρνῶν \nσπονδαί τ' ἄκρητοι καὶ δεξιαὶ ᾗς ἐπέπιθμεν. \n", "content_type": "5-lines"}, {"text": "εἴ περ γάρ τε καὶ αὐτίκ' Ὀλύμπιος οὐκ ἐτέλεσσεν, \nἔκ τε καὶ ὀψὲ τελεῖ, σύν τε μεγάλῳ ἀπέτισαν \nσὺν σφῇσιν κεφαλῇσι γυναιξί τε καὶ τεκέεσσιν. \nεὖ γὰρ ἐγὼ τόδε οἶδα κατὰ φρένα καὶ κατὰ θυμόν:  \nἔσσεται ἦμαρ ὅτ' ἄν ποτ' ὀλώλῃ Ἴλιος ἱρὴ \n", "content_type": "5-lines"}, {"text": "καὶ Πρίαμος καὶ λαὸς ἐϋμμελίω Πριάμοιο, \nΖεὺς δέ σφι Κρονίδης ὑψίζυγος αἰθέρι ναίων \nαὐτὸς ἐπισσείῃσιν ἐρεμνὴν αἰγίδα πᾶσι \nτῆσδ' ἀπάτης κοτέων:  τὰ μὲν ἔσσεται οὐκ ἀτέλεστα:  \nἀλλά μοι αἰνὸν ἄχος σέθεν ἔσσεται ὦ Μενέλαε \n", "content_type": "5-lines"}, {"text": "αἴ κε θάνῃς καὶ πότμον ἀναπλήσῃς βιότοιο. \nκαί κεν ἐλέγχιστος πολυδίψιον Ἄργος ἱκοίμην:  \nαὐτίκα γὰρ μνήσονται Ἀχαιοὶ πατρίδος αἴης: \nκὰδ δέ κεν εὐχωλὴν Πριάμῳ καὶ Τρωσὶ λίποιμεν \nἈργείην Ἑλένην:  σέο δ' ὀστέα πύσει ἄρουρα \n", "content_type": "5-lines"}, {"text": "κειμένου ἐν Τροίῃ ἀτελευτήτῳ ἐπὶ ἔργῳ. \nκαί κέ τις ὧδ' ἐρέει Τρώων ὑπερηνορεόντων \nτύμβῳ ἐπιθρῴσκων Μενελάου κυδαλίμοιο:  \nαἴθ' οὕτως ἐπὶ πᾶσι χόλον τελέσει' Ἀγαμέμνων, \nὡς καὶ νῦν ἅλιον στρατὸν ἤγαγεν ἐνθάδ' Ἀχαιῶν, \n", "content_type": "5-lines"}, {"text": "καὶ δὴ ἔβη οἶκον δὲ φίλην ἐς πατρίδα γαῖαν \nσὺν κεινῇσιν νηυσὶ λιπὼν ἀγαθὸν Μενέλαον. \nὥς ποτέ τις ἐρέει:  τότε μοι χάνοι εὐρεῖα χθών. \nτὸν δ' ἐπιθαρσύνων προσέφη ξανθὸς Μενέλαος: \nθάρσει, μηδέ τί πω δειδίσσεο λαὸν Ἀχαιῶν:  \n", "content_type": "5-lines"}, {"text": "οὐκ ἐν καιρίῳ ὀξὺ πάγη βέλος, ἀλλὰ πάροιθεν \nεἰρύσατο ζωστήρ τε παναίολος ἠδ' ὑπένερθε \nζῶμά τε καὶ μίτρη, τὴν χαλκῆες κάμον ἄνδρες. \nτὸν δ' ἀπαμειβόμενος προσέφη κρείων Ἀγαμέμνων:  \nαἲ γὰρ δὴ οὕτως εἴη φίλος ὦ Μενέλαε:  \n", "content_type": "5-lines"}, {"text": "ἕλκος δ' ἰητὴρ ἐπιμάσσεται ἠδ' ἐπιθήσει \nφάρμαχ' ἅ κεν παύσῃσι μελαινάων ὀδυνάων. \nἦ καὶ Ταλθύβιον θεῖον κήρυκα προσηύδα:  \nΤαλθύβι' ὅττι τάχιστα Μαχάονα δεῦρο κάλεσσον \nφῶτ' Ἀσκληπιοῦ υἱὸν ἀμύμονος ἰητῆρος, \n", "content_type": "5-lines"}, {"text": "ὄφρα ἴδῃ Μενέλαον ἀρήϊον Ἀτρέος υἱόν, \nὅν τις ὀϊστεύσας ἔβαλεν τόξων ἐῢ εἰδὼς \nΤρώων ἢ Λυκίων, τῷ μὲν κλέος, ἄμμι δὲ πένθος. \nὣς ἔφατ', οὐδ' ἄρα οἱ κῆρυξ ἀπίθησεν ἀκούσας, \nβῆ δ' ἰέναι κατὰ λαὸν Ἀχαιῶν χαλκοχιτώνων \n", "content_type": "5-lines"}, {"text": "παπταίνων ἥρωα Μαχάονα:  τὸν δὲ νόησεν \nἑσταότ':  ἀμφὶ δέ μιν κρατεραὶ στίχες ἀσπιστάων \nλαῶν, οἵ οἱ ἕποντο Τρίκης ἐξ ἱπποβότοιο. \nἀγχοῦ δ' ἱστάμενος ἔπεα πτερόεντα προσηύδα:  \nὄρσ' Ἀσκληπιάδη, καλέει κρείων Ἀγαμέμνων, \n", "content_type": "5-lines"}, {"text": "ὄφρα ἴδῃς Μενέλαον ἀρήϊον ἀρχὸν Ἀχαιῶν, \nὅν τις ὀϊστεύσας ἔβαλεν τόξων ἐῢ εἰδὼς \nΤρώων ἢ Λυκίων, τῷ μὲν κλέος, ἄμμι δὲ πένθος. \nὣς φάτο, τῷ δ' ἄρα θυμὸν ἐνὶ στήθεσσιν ὄρινε:  \nβὰν δ' ἰέναι καθ' ὅμιλον ἀνὰ στρατὸν εὐρὺν Ἀχαιῶν. \n", "content_type": "5-lines"}, {"text": "ἀλλ' ὅτε δή ῥ' ἵκανον ὅθι ξανθὸς Μενέλαος \nβλήμενος ἦν, περὶ δ' αὐτὸν ἀγηγέραθ' ὅσσοι ἄριστοι \nκυκλόσ', ὃ δ' ἐν μέσσοισι παρίστατο ἰσόθεος φώς, \nαὐτίκα δ' ἐκ ζωστῆρος ἀρηρότος ἕλκεν ὀϊστόν:  \nτοῦ δ' ἐξελκομένοιο πάλιν ἄγεν ὀξέες ὄγκοι. \n", "content_type": "5-lines"}, {"text": "λῦσε δέ οἱ ζωστῆρα παναίολον ἠδ' ὑπένερθε \nζῶμά τε καὶ μίτρην, τὴν χαλκῆες κάμον ἄνδρες. \nαὐτὰρ ἐπεὶ ἴδεν ἕλκος ὅθ' ἔμπεσε πικρὸς ὀϊστός, \nαἷμ' ἐκμυζήσας ἐπ' ἄρ' ἤπια φάρμακα εἰδὼς \nπάσσε, τά οἵ ποτε πατρὶ φίλα φρονέων πόρε Χείρων. \n", "content_type": "5-lines"}, {"text": "ὄφρα τοὶ ἀμφεπένοντο βοὴν ἀγαθὸν Μενέλαον, \nτόφρα δ' ἐπὶ Τρώων στίχες ἤλυθον ἀσπιστάων:  \nοἳ δ' αὖτις κατὰ τεύχε' ἔδυν, μνήσαντο δὲ χάρμης. \nἔνθ' οὐκ ἂν βρίζοντα ἴδοις Ἀγαμέμνονα δῖον \nοὐδὲ καταπτώσσοντ' οὐδ' οὐκ ἐθέλοντα μάχεσθαι, \n", "content_type": "5-lines"}, {"text": "ἀλλὰ μάλα σπεύδοντα μάχην ἐς κυδιάνειραν. \nἵππους μὲν γὰρ ἔασε καὶ ἅρματα ποικίλα χαλκῷ:  \nκαὶ τοὺς μὲν θεράπων ἀπάνευθ' ἔχε φυσιόωντας \nΕὐρυμέδων υἱὸς Πτολεμαίου Πειραΐδαο:  \nτῷ μάλα πόλλ' ἐπέτελλε παρισχέμεν ὁππότε κέν μιν \n", "content_type": "5-lines"}, {"text": "γυῖα λάβῃ κάματος πολέας διὰ κοιρανέοντα:  \nαὐτὰρ ὃ πεζὸς ἐὼν ἐπεπωλεῖτο στίχας ἀνδρῶν:  \nκαί ῥ' οὓς μὲν σπεύδοντας ἴδοι Δαναῶν ταχυπώλων, \nτοὺς μάλα θαρσύνεσκε παριστάμενος ἐπέεσσιν:  \nἈργεῖοι μή πώ τι μεθίετε θούριδος ἀλκῆς: \n", "content_type": "5-lines"}, {"text": "οὐ γὰρ ἐπὶ ψευδέσσι πατὴρ Ζεὺς ἔσσετ' ἀρωγός, \nἀλλ' οἵ περ πρότεροι ὑπὲρ ὅρκια δηλήσαντο \nτῶν ἤτοι αὐτῶν τέρενα χρόα γῦπες ἔδονται, \nἡμεῖς αὖτ' ἀλόχους τε φίλας καὶ νήπια τέκνα \nἄξομεν ἐν νήεσσιν, ἐπὴν πτολίεθρον ἕλωμεν. \n", "content_type": "5-lines"}, {"text": "οὕς τινας αὖ μεθιέντας ἴδοι στυγεροῦ πολέμοιο, \nτοὺς μάλα νεικείεσκε χολωτοῖσιν ἐπέεσσιν:  \nἈργεῖοι ἰόμωροι ἐλεγχέες οὔ νυ σέβεσθε; \nτίφθ' οὕτως ἔστητε τεθηπότες ἠΰτε νεβροί, \nαἵ τ' ἐπεὶ οὖν ἔκαμον πολέος πεδίοιο θέουσαι \n", "content_type": "5-lines"}, {"text": "ἑστᾶσ', οὐδ' ἄρα τίς σφι μετὰ φρεσὶ γίγνεται ἀλκή:  \nὣς ὑμεῖς ἔστητε τεθηπότες οὐδὲ μάχεσθε. \nἦ μένετε Τρῶας σχεδὸν ἐλθέμεν ἔνθά τε νῆες \nεἰρύατ' εὔπρυμνοι πολιῆς ἐπὶ θινὶ θαλάσσης, \nὄφρα ἴδητ' αἴ κ' ὔμμιν ὑπέρσχῃ χεῖρα Κρονίων; \n", "content_type": "5-lines"}, {"text": "ὣς ὅ γε κοιρανέων ἐπεπωλεῖτο στίχας ἀνδρῶν:  \nἦλθε δ' ἐπὶ Κρήτεσσι κιὼν ἀνὰ οὐλαμὸν ἀνδρῶν. \nοἳ δ' ἀμφ' Ἰδομενῆα δαΐφρονα θωρήσσοντο:  \nἸδομενεὺς μὲν ἐνὶ προμάχοις συῒ εἴκελος ἀλκήν, \nΜηριόνης δ' ἄρα οἱ πυμάτας ὄτρυνε φάλαγγας. \n", "content_type": "5-lines"}, {"text": "τοὺς δὲ ἰδὼν γήθησεν ἄναξ ἀνδρῶν Ἀγαμέμνων, \nαὐτίκα δ' Ἰδομενῆα προσηύδα μειλιχίοισιν:  \nἸδομενεῦ περὶ μέν σε τίω Δαναῶν ταχυπώλων \nἠμὲν ἐνὶ πτολέμῳ ἠδ' ἀλλοίῳ ἐπὶ ἔργῳ \nἠδ' ἐν δαίθ', ὅτε πέρ τε γερούσιον αἴθοπα οἶνον \n", "content_type": "5-lines"}, {"text": "Ἀργείων οἳ ἄριστοι ἐνὶ κρητῆρι κέρωνται. \nεἴ περ γάρ τ' ἄλλοι γε κάρη κομόωντες Ἀχαιοὶ \nδαιτρὸν πίνωσιν, σὸν δὲ πλεῖον δέπας αἰεὶ \nἕστηχ', ὥς περ ἐμοί, πιέειν ὅτε θυμὸς ἀνώγοι. \nἀλλ' ὄρσευ πόλεμον δ' οἷος πάρος εὔχεαι εἶναι. \n", "content_type": "5-lines"}, {"text": "τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:  \nἈτρεΐδη μάλα μέν τοι ἐγὼν ἐρίηρος ἑταῖρος \nἔσσομαι, ὡς τὸ πρῶτον ὑπέστην καὶ κατένευσα:  \nἀλλ' ἄλλους ὄτρυνε κάρη κομόωντας Ἀχαιοὺς \nὄφρα τάχιστα μαχώμεθ', ἐπεὶ σύν γ' ὅρκι' ἔχευαν \n", "content_type": "5-lines"}, {"text": "Τρῶες: τοῖσιν δ' αὖ θάνατος καὶ κήδε' ὀπίσσω \nἔσσετ' ἐπεὶ πρότεροι ὑπὲρ ὅρκια δηλήσαντο. \nὣς ἔφατ', Ἀτρεΐδης δὲ παρῴχετο γηθόσυνος κῆρ:  \nἦλθε δ' ἐπ' Αἰάντεσσι κιὼν ἀνὰ οὐλαμὸν ἀνδρῶν:  \nτὼ δὲ κορυσσέσθην, ἅμα δὲ νέφος εἵπετο πεζῶν. \n", "content_type": "5-lines"}, {"text": "ὡς δ' ὅτ' ἀπὸ σκοπιῆς εἶδεν νέφος αἰπόλος ἀνὴρ \nἐρχόμενον κατὰ πόντον ὑπὸ Ζεφύροιο ἰωῆς: \nτῷ δέ τ' ἄνευθεν ἐόντι μελάντερον ἠΰτε πίσσα \nφαίνετ' ἰὸν κατὰ πόντον, ἄγει δέ τε λαίλαπα πολλήν, \nῥίγησέν τε ἰδών, ὑπό τε σπέος ἤλασε μῆλα:  \n", "content_type": "5-lines"}, {"text": "τοῖαι ἅμ' Αἰάντεσσι διοτρεφέων αἰζηῶν \nδήϊον ἐς πόλεμον πυκιναὶ κίνυντο φάλαγγες \nκυάνεαι, σάκεσίν τε καὶ ἔγχεσι πεφρικυῖαι. \nκαὶ τοὺς μὲν γήθησεν ἰδὼν κρείων Ἀγαμέμνων, \nκαί σφεας φωνήσας ἔπεα πτερόεντα προσηύδα:  \n", "content_type": "5-lines"}, {"text": "Αἴαντ' Ἀργείων ἡγήτορε χαλκοχιτώνων, \nσφῶϊ μέν:  οὐ γὰρ ἔοικ' ὀτρυνέμεν:  οὔ τι κελεύω:  \nαὐτὼ γὰρ μάλα λαὸν ἀνώγετον ἶφι μάχεσθαι. \nαἲ γὰρ Ζεῦ τε πάτερ καὶ Ἀθηναίη καὶ Ἄπολλον \nτοῖος πᾶσιν θυμὸς ἐνὶ στήθεσσι γένοιτο:  \n", "content_type": "5-lines"}, {"text": "τώ κε τάχ' ἠμύσειε πόλις Πριάμοιο ἄνακτος \nχερσὶν ὑφ' ἡμετέρῃσιν ἁλοῦσά τε περθομένη τε. \nὣς εἰπὼν τοὺς μὲν λίπεν αὐτοῦ, βῆ δὲ μετ' ἄλλους: \nἔνθ' ὅ γε Νέστορ' ἔτετμε λιγὺν Πυλίων ἀγορητὴν \nοὓς ἑτάρους στέλλοντα καὶ ὀτρύνοντα μάχεσθαι \n", "content_type": "5-lines"}, {"text": "ἀμφὶ μέγαν Πελάγοντα Ἀλάστορά τε Χρομίον τε \nΑἵμονά τε κρείοντα Βίαντά τε ποιμένα λαῶν:  \nἱππῆας μὲν πρῶτα σὺν ἵπποισιν καὶ ὄχεσφι, \nπεζοὺς δ' ἐξόπιθε στῆσεν πολέας τε καὶ ἐσθλοὺς \nἕρκος ἔμεν πολέμοιο:  κακοὺς δ' ἐς μέσσον ἔλασσεν, \n", "content_type": "5-lines"}, {"text": "ὄφρα καὶ οὐκ ἐθέλων τις ἀναγκαίῃ πολεμίζοι. \nἱππεῦσιν μὲν πρῶτ' ἐπετέλλετο:  τοὺς γὰρ ἀνώγει \nσφοὺς ἵππους ἐχέμεν μηδὲ κλονέεσθαι ὁμίλῳ:  \nμηδέ τις ἱπποσύνῃ τε καὶ ἠνορέηφι πεποιθὼς \nοἶος πρόσθ' ἄλλων μεμάτω Τρώεσσι μάχεσθαι, \n", "content_type": "5-lines"}, {"text": "μηδ' ἀναχωρείτω:  ἀλαπαδνότεροι γὰρ ἔσεσθε. \nὃς δέ κ' ἀνὴρ ἀπὸ ὧν ὀχέων ἕτερ' ἅρμαθ' ἵκηται \nἔγχει ὀρεξάσθω, ἐπεὶ ἦ πολὺ φέρτερον οὕτω. \nὧδε καὶ οἱ πρότεροι πόλεας καὶ τείχε' ἐπόρθεον \nτόνδε νόον καὶ θυμὸν ἐνὶ στήθεσσιν ἔχοντες. \n", "content_type": "5-lines"}, {"text": "ὣς ὃ γέρων ὄτρυνε πάλαι πολέμων ἐῢ εἰδώς: \nκαὶ τὸν μὲν γήθησεν ἰδὼν κρείων Ἀγαμέμνων, \nκαί μιν φωνήσας ἔπεα πτερόεντα προσηύδα:  \nὦ γέρον εἴθ' ὡς θυμὸς ἐνὶ στήθεσσι φίλοισιν \nὥς τοι γούναθ' ἕποιτο, βίη δέ τοι ἔμπεδος εἴη:  \n", "content_type": "5-lines"}, {"text": "ἀλλά σε γῆρας τείρει ὁμοίϊον:  ὡς ὄφελέν τις \nἀνδρῶν ἄλλος ἔχειν, σὺ δὲ κουροτέροισι μετεῖναι. \nτὸν δ' ἠμείβετ' ἔπειτα Γερήνιος ἱππότα Νέστωρ:  \nἈτρεΐδη μάλα μέν τοι ἐγὼν ἐθέλοιμι καὶ αὐτὸς \nὣς ἔμεν ὡς ὅτε δῖον Ἐρευθαλίωνα κατέκταν. \n", "content_type": "5-lines"}, {"text": "ἀλλ' οὔ πως ἅμα πάντα θεοὶ δόσαν ἀνθρώποισιν:  \nεἰ τότε κοῦρος ἔα νῦν αὖτέ με γῆρας ὀπάζει. \nἀλλὰ καὶ ὧς ἱππεῦσι μετέσσομαι ἠδὲ κελεύσω \nβουλῇ καὶ μύθοισι:  τὸ γὰρ γέρας ἐστὶ γερόντων. \nαἰχμὰς δ' αἰχμάσσουσι νεώτεροι, οἵ περ ἐμεῖο \n", "content_type": "5-lines"}, {"text": "ὁπλότεροι γεγάασι πεποίθασίν τε βίηφιν. \nὣς ἔφατ', Ἀτρεΐδης δὲ παρῴχετο γηθόσυνος κῆρ. \nεὗρ' υἱὸν Πετεῶο Μενεσθῆα πλήξιππον \nἑσταότ':  ἀμφὶ δ' Ἀθηναῖοι μήστωρες ἀϋτῆς: \nαὐτὰρ ὃ πλησίον ἑστήκει πολύμητις Ὀδυσσεύς, \n", "content_type": "5-lines"}, {"text": "πὰρ δὲ Κεφαλλήνων ἀμφὶ στίχες οὐκ ἀλαπαδναὶ \nἕστασαν:  οὐ γάρ πώ σφιν ἀκούετο λαὸς ἀϋτῆς, \nἀλλὰ νέον συνορινόμεναι κίνυντο φάλαγγες \nΤρώων ἱπποδάμων καὶ Ἀχαιῶν:  οἳ δὲ μένοντες \nἕστασαν ὁππότε πύργος Ἀχαιῶν ἄλλος ἐπελθὼν \n", "content_type": "5-lines"}, {"text": "Τρώων ὁρμήσειε καὶ ἄρξειαν πολέμοιο. \nτοὺς δὲ ἰδὼν νείκεσσεν ἄναξ ἀνδρῶν Ἀγαμέμνων, \nκαί σφεας φωνήσας ἔπεα πτερόεντα προσηύδα:  \nὦ υἱὲ Πετεῶο διοτρεφέος βασιλῆος, \nκαὶ σὺ κακοῖσι δόλοισι κεκασμένε κερδαλεόφρον \n", "content_type": "5-lines"}, {"text": "τίπτε καταπτώσσοντες ἀφέστατε, μίμνετε δ' ἄλλους; \nσφῶϊν μέν τ' ἐπέοικε μετὰ πρώτοισιν ἐόντας \nἑστάμεν ἠδὲ μάχης καυστείρης ἀντιβολῆσαι:  \nπρώτω γὰρ καὶ δαιτὸς ἀκουάζεσθον ἐμεῖο, \nὁππότε δαῖτα γέρουσιν ἐφοπλίζωμεν Ἀχαιοί. \n", "content_type": "5-lines"}, {"text": "ἔνθα φίλ' ὀπταλέα κρέα ἔδμεναι ἠδὲ κύπελλα \nοἴνου πινέμεναι μελιηδέος ὄφρ' ἐθέλητον:  \nνῦν δὲ φίλως χ' ὁρόῳτε καὶ εἰ δέκα πύργοι Ἀχαιῶν \nὑμείων προπάροιθε μαχοίατο νηλέϊ χαλκῷ. \nτὸν δ' ἄρ' ὑπόδρα ἰδὼν προσέφη πολύμητις Ὀδυσσεύς: \n", "content_type": "5-lines"}, {"text": "Ἀτρεΐδη ποῖόν σε ἔπος φύγεν ἕρκος ὀδόντων; \nπῶς δὴ φῂς πολέμοιο μεθιέμεν ὁππότ' Ἀχαιοὶ \nΤρωσὶν ἐφ' ἱπποδάμοισιν ἐγείρομεν ὀξὺν Ἄρηα; \nὄψεαι αἴ κ' ἐθέλῃσθα καὶ αἴ κέν τοι τὰ μεμήλῃ \nΤηλεμάχοιο φίλον πατέρα προμάχοισι μιγέντα \n", "content_type": "5-lines"}, {"text": "Τρώων ἱπποδάμων:  σὺ δὲ ταῦτ' ἀνεμώλια βάζεις. \nτὸν δ' ἐπιμειδήσας προσέφη κρείων Ἀγαμέμνων \nὡς γνῶ χωομένοιο:  πάλιν δ' ὅ γε λάζετο μῦθον:  \nδιογενὲς Λαερτιάδη πολυμήχαν' Ὀδυσσεῦ \nοὔτέ σε νεικείω περιώσιον οὔτε κελεύω:  \n", "content_type": "5-lines"}, {"text": "οἶδα γὰρ ὥς τοι θυμὸς ἐνὶ στήθεσσι φίλοισιν \nἤπια δήνεα οἶδε:  τὰ γὰρ φρονέεις ἅ τ' ἐγώ περ. \nἀλλ' ἴθι ταῦτα δ' ὄπισθεν ἀρεσσόμεθ' εἴ τι κακὸν νῦν \nεἴρηται, τὰ δὲ πάντα θεοὶ μεταμώνια θεῖεν. \nὣς εἰπὼν τοὺς μὲν λίπεν αὐτοῦ, βῆ δὲ μετ' ἄλλους. \n", "content_type": "5-lines"}, {"text": "εὗρε δὲ Τυδέος υἱὸν ὑπέρθυμον Διομήδεα \nἑσταότ' ἔν θ' ἵπποισι καὶ ἅρμασι κολλητοῖσι:  \nπὰρ δέ οἱ ἑστήκει Σθένελος Καπανήϊος υἱός. \nκαὶ τὸν μὲν νείκεσσεν ἰδὼν κρείων Ἀγαμέμνων, \nκαί μιν φωνήσας ἔπεα πτερόεντα προσηύδα:  \n", "content_type": "5-lines"}, {"text": "ὤ μοι Τυδέος υἱὲ δαΐφρονος ἱπποδάμοιο \nτί πτώσσεις, τί δ' ὀπιπεύεις πολέμοιο γεφύρας; \nοὐ μὲν Τυδέϊ γ' ὧδε φίλον πτωσκαζέμεν ἦεν, \nἀλλὰ πολὺ πρὸ φίλων ἑτάρων δηΐοισι μάχεσθαι, \nὡς φάσαν οἵ μιν ἴδοντο πονεύμενον:  οὐ γὰρ ἔγωγε \n", "content_type": "5-lines"}, {"text": "ἤντησ' οὐδὲ ἴδον:  περὶ δ' ἄλλων φασὶ γενέσθαι. \nἤτοι μὲν γὰρ ἄτερ πολέμου εἰσῆλθε Μυκήνας \nξεῖνος ἅμ' ἀντιθέῳ Πολυνείκεϊ λαὸν ἀγείρων:  \nοἳ δὲ τότ' ἐστρατόωνθ' ἱερὰ πρὸς τείχεα Θήβης, \nκαί ῥα μάλα λίσσοντο δόμεν κλειτοὺς ἐπικούρους: \n", "content_type": "5-lines"}, {"text": "οἳ δ' ἔθελον δόμεναι καὶ ἐπῄνεον ὡς ἐκέλευον:  \nἀλλὰ Ζεὺς ἔτρεψε παραίσια σήματα φαίνων. \nοἳ δ' ἐπεὶ οὖν ᾤχοντο ἰδὲ πρὸ ὁδοῦ ἐγένοντο, \nἈσωπὸν δ' ἵκοντο βαθύσχοινον λεχεποίην, \nἔνθ' αὖτ' ἀγγελίην ἐπὶ Τυδῆ στεῖλαν Ἀχαιοί. \n", "content_type": "5-lines"}, {"text": "αὐτὰρ ὃ βῆ, πολέας δὲ κιχήσατο Καδμεΐωνας \nδαινυμένους κατὰ δῶμα βίης Ἐτεοκληείης. \nἔνθ' οὐδὲ ξεῖνός περ ἐὼν ἱππηλάτα Τυδεὺς \nτάρβει, μοῦνος ἐὼν πολέσιν μετὰ Καδμείοισιν, \nἀλλ' ὅ γ' ἀεθλεύειν προκαλίζετο, πάντα δ' ἐνίκα \n", "content_type": "5-lines"}, {"text": "ῥηϊδίως: τοίη οἱ ἐπίρροθος ἦεν Ἀθήνη. \nοἳ δὲ χολωσάμενοι Καδμεῖοι κέντορες ἵππων \nἂψ ἄρ' ἀνερχομένῳ πυκινὸν λόχον εἷσαν ἄγοντες \nκούρους πεντήκοντα:  δύω δ' ἡγήτορες ἦσαν, \nΜαίων Αἱμονίδης ἐπιείκελος ἀθανάτοισιν, \n", "content_type": "5-lines"}, {"text": "υἱός τ' Αὐτοφόνοιο μενεπτόλεμος Πολυφόντης. \nΤυδεὺς μὲν καὶ τοῖσιν ἀεικέα πότμον ἐφῆκε:  \nπάντας ἔπεφν', ἕνα δ' οἶον ἵει οἶκον δὲ νέεσθαι:  \nΜαίον' ἄρα προέηκε θεῶν τεράεσσι πιθήσας. \nτοῖος ἔην Τυδεὺς Αἰτώλιος: ἀλλὰ τὸν υἱὸν \n", "content_type": "5-lines"}, {"text": "γείνατο εἷο χέρεια μάχῃ, ἀγορῇ δέ τ' ἀμείνω. \nὣς φάτο, τὸν δ' οὔ τι προσέφη κρατερὸς Διομήδης \nαἰδεσθεὶς βασιλῆος ἐνιπὴν αἰδοίοιο:  \nτὸν δ' υἱὸς Καπανῆος ἀμείψατο κυδαλίμοιο:  \nἈτρεΐδη μὴ ψεύδε' ἐπιστάμενος σάφα εἰπεῖν:  \n", "content_type": "5-lines"}, {"text": "ἡμεῖς τοι πατέρων μέγ' ἀμείνονες εὐχόμεθ' εἶναι:  \nἡμεῖς καὶ Θήβης ἕδος εἵλομεν ἑπταπύλοιο \nπαυρότερον λαὸν ἀγαγόνθ' ὑπὸ τεῖχος ἄρειον, \nπειθόμενοι τεράεσσι θεῶν καὶ Ζηνὸς ἀρωγῇ:  \nκεῖνοι δὲ σφετέρῃσιν ἀτασθαλίῃσιν ὄλοντο:  \n", "content_type": "5-lines"}, {"text": "τὼ μή μοι πατέρας ποθ' ὁμοίῃ ἔνθεο τιμῇ. \nτὸν δ' ἄρ' ὑπόδρα ἰδὼν προσέφη κρατερὸς Διομήδης: \nτέττα, σιωπῇ ἧσο, ἐμῷ δ' ἐπιπείθεο μύθῳ:  \nοὐ γὰρ ἐγὼ νεμεσῶ Ἀγαμέμνονι ποιμένι λαῶν \nὀτρύνοντι μάχεσθαι ἐϋκνήμιδας Ἀχαιούς: \n", "content_type": "5-lines"}, {"text": "τούτῳ μὲν γὰρ κῦδος ἅμ' ἕψεται εἴ κεν Ἀχαιοὶ \nΤρῶας δῃώσωσιν ἕλωσί τε Ἴλιον ἱρήν, \nτούτῳ δ' αὖ μέγα πένθος Ἀχαιῶν δῃωθέντων. \nἀλλ' ἄγε δὴ καὶ νῶϊ μεδώμεθα θούριδος ἀλκῆς. \nἦ ῥα καὶ ἐξ ὀχέων σὺν τεύχεσιν ἆλτο χαμᾶζε:  \n", "content_type": "5-lines"}, {"text": "δεινὸν δ' ἔβραχε χαλκὸς ἐπὶ στήθεσσιν ἄνακτος \nὀρνυμένου:  ὑπό κεν ταλασίφρονά περ δέος εἷλεν. \nὡς δ' ὅτ' ἐν αἰγιαλῷ πολυηχέϊ κῦμα θαλάσσης \nὄρνυτ' ἐπασσύτερον Ζεφύρου ὕπο κινήσαντος: \nπόντῳ μέν τε πρῶτα κορύσσεται, αὐτὰρ ἔπειτα \n", "content_type": "5-lines"}, {"text": "χέρσῳ ῥηγνύμενον μεγάλα βρέμει, ἀμφὶ δέ τ' ἄκρας \nκυρτὸν ἐὸν κορυφοῦται, ἀποπτύει δ' ἁλὸς ἄχνην:  \nὣς τότ' ἐπασσύτεραι Δαναῶν κίνυντο φάλαγγες \nνωλεμέως πόλεμον δέ:  κέλευε δὲ οἷσιν ἕκαστος \nἡγεμόνων:  οἳ δ' ἄλλοι ἀκὴν ἴσαν, οὐδέ κε φαίης \n", "content_type": "5-lines"}, {"text": "τόσσον λαὸν ἕπεσθαι ἔχοντ' ἐν στήθεσιν αὐδήν, \nσιγῇ δειδιότες σημάντορας: ἀμφὶ δὲ πᾶσι \nτεύχεα ποικίλ' ἔλαμπε, τὰ εἱμένοι ἐστιχόωντο. \nΤρῶες δ', ὥς τ' ὄϊες πολυπάμονος ἀνδρὸς ἐν αὐλῇ \nμυρίαι ἑστήκασιν ἀμελγόμεναι γάλα λευκὸν \n", "content_type": "5-lines"}, {"text": "ἀζηχὲς μεμακυῖαι ἀκούουσαι ὄπα ἀρνῶν, \nὣς Τρώων ἀλαλητὸς ἀνὰ στρατὸν εὐρὺν ὀρώρει:  \nοὐ γὰρ πάντων ἦεν ὁμὸς θρόος οὐδ' ἴα γῆρυς, \nἀλλὰ γλῶσσα μέμικτο, πολύκλητοι δ' ἔσαν ἄνδρες. \nὄρσε δὲ τοὺς μὲν Ἄρης, τοὺς δὲ γλαυκῶπις Ἀθήνη \n", "content_type": "5-lines"}, {"text": "Δεῖμός τ' ἠδὲ Φόβος καὶ Ἔρις ἄμοτον μεμαυῖα, \nἌρεος ἀνδροφόνοιο κασιγνήτη ἑτάρη τε, \nἥ τ' ὀλίγη μὲν πρῶτα κορύσσεται, αὐτὰρ ἔπειτα \nοὐρανῷ ἐστήριξε κάρη καὶ ἐπὶ χθονὶ βαίνει:  \nἥ σφιν καὶ τότε νεῖκος ὁμοίϊον ἔμβαλε μέσσῳ \n", "content_type": "5-lines"}, {"text": "ἐρχομένη καθ' ὅμιλον ὀφέλλουσα στόνον ἀνδρῶν. \nοἳ δ' ὅτε δή ῥ' ἐς χῶρον ἕνα ξυνιόντες ἵκοντο, \nσύν ῥ' ἔβαλον ῥινούς, σὺν δ' ἔγχεα καὶ μένε' ἀνδρῶν \nχαλκεοθωρήκων:  ἀτὰρ ἀσπίδες ὀμφαλόεσσαι \nἔπληντ' ἀλλήλῃσι, πολὺς δ' ὀρυμαγδὸς ὀρώρει. \n", "content_type": "5-lines"}, {"text": "ἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν \nὀλλύντων τε καὶ ὀλλυμένων, ῥέε δ' αἵματι γαῖα. \nὡς δ' ὅτε χείμαρροι ποταμοὶ κατ' ὄρεσφι ῥέοντες \nἐς μισγάγκειαν συμβάλλετον ὄβριμον ὕδωρ \nκρουνῶν ἐκ μεγάλων κοίλης ἔντοσθε χαράδρης, \n", "content_type": "5-lines"}, {"text": "τῶν δέ τε τηλόσε δοῦπον ἐν οὔρεσιν ἔκλυε ποιμήν:  \nὣς τῶν μισγομένων γένετο ἰαχή τε πόνος τε. \nπρῶτος δ' Ἀντίλοχος Τρώων ἕλεν ἄνδρα κορυστὴν \nἐσθλὸν ἐνὶ προμάχοισι Θαλυσιάδην Ἐχέπωλον:  \nτόν ῥ' ἔβαλε πρῶτος κόρυθος φάλον ἱπποδασείης, \n", "content_type": "5-lines"}, {"text": "ἐν δὲ μετώπῳ πῆξε, πέρησε δ' ἄρ' ὀστέον εἴσω \nαἰχμὴ χαλκείη:  τὸν δὲ σκότος ὄσσε κάλυψεν, \nἤριπε δ' ὡς ὅτε πύργος ἐνὶ κρατερῇ ὑσμίνῃ. \nτὸν δὲ πεσόντα ποδῶν ἔλαβε κρείων Ἐλεφήνωρ \nΧαλκωδοντιάδης μεγαθύμων ἀρχὸς Ἀβάντων, \n", "content_type": "5-lines"}, {"text": "ἕλκε δ' ὑπ' ἐκ βελέων, λελιημένος ὄφρα τάχιστα \nτεύχεα συλήσειε:  μίνυνθα δέ οἱ γένεθ' ὁρμή. \nνεκρὸν γὰρ ἐρύοντα ἰδὼν μεγάθυμος Ἀγήνωρ \nπλευρά, τά οἱ κύψαντι παρ' ἀσπίδος ἐξεφαάνθη, \nοὔτησε ξυστῷ χαλκήρεϊ, λῦσε δὲ γυῖα. \n", "content_type": "5-lines"}, {"text": "ὣς τὸν μὲν λίπε θυμός, ἐπ' αὐτῷ δ' ἔργον ἐτύχθη \nἀργαλέον Τρώων καὶ Ἀχαιῶν:  οἳ δὲ λύκοι ὣς \nἀλλήλοις ἐπόρουσαν, ἀνὴρ δ' ἄνδρ' ἐδνοπάλιζεν. \nἔνθ' ἔβαλ' Ἀνθεμίωνος υἱὸν Τελαμώνιος Αἴας \nἠΐθεον θαλερὸν Σιμοείσιον, ὅν ποτε μήτηρ \n", "content_type": "5-lines"}, {"text": "Ἴδηθεν κατιοῦσα παρ' ὄχθῃσιν Σιμόεντος \nγείνατ', ἐπεί ῥα τοκεῦσιν ἅμ' ἕσπετο μῆλα ἰδέσθαι:  \nτοὔνεκά μιν κάλεον Σιμοείσιον:  οὐδὲ τοκεῦσι \nθρέπτρα φίλοις ἀπέδωκε, μινυνθάδιος δέ οἱ αἰὼν \nἔπλεθ' ὑπ' Αἴαντος μεγαθύμου δουρὶ δαμέντι. \n", "content_type": "5-lines"}, {"text": "πρῶτον γάρ μιν ἰόντα βάλε στῆθος παρὰ μαζὸν \nδεξιόν:  ἀντικρὺ δὲ δι' ὤμου χάλκεον ἔγχος \nἦλθεν:  ὃ δ' ἐν κονίῃσι χαμαὶ πέσεν αἴγειρος ὣς \nἥ ῥά τ' ἐν εἱαμενῇ ἕλεος μεγάλοιο πεφύκει \nλείη, ἀτάρ τέ οἱ ὄζοι ἐπ' ἀκροτάτῃ πεφύασι:  \n", "content_type": "5-lines"}, {"text": "τὴν μέν θ' ἁρματοπηγὸς ἀνὴρ αἴθωνι σιδήρῳ \nἐξέταμ', ὄφρα ἴτυν κάμψῃ περικαλλέϊ δίφρῳ:  \nἣ μέν τ' ἀζομένη κεῖται ποταμοῖο παρ' ὄχθας. \nτοῖον ἄρ' Ἀνθεμίδην Σιμοείσιον ἐξενάριξεν \nΑἴας διογενής: τοῦ δ' Ἄντιφος αἰολοθώρηξ \n", "content_type": "5-lines"}, {"text": "Πριαμίδης καθ' ὅμιλον ἀκόντισεν ὀξέϊ δουρί. \nτοῦ μὲν ἅμαρθ', ὃ δὲ Λεῦκον Ὀδυσσέος ἐσθλὸν ἑταῖρον \nβεβλήκει βουβῶνα, νέκυν ἑτέρωσ' ἐρύοντα:  \nἤριπε δ' ἀμφ' αὐτῷ, νεκρὸς δέ οἱ ἔκπεσε χειρός. \nτοῦ δ' Ὀδυσεὺς μάλα θυμὸν ἀποκταμένοιο χολώθη, \n", "content_type": "5-lines"}, {"text": "βῆ δὲ διὰ προμάχων κεκορυθμένος αἴθοπι χαλκῷ, \nστῆ δὲ μάλ' ἐγγὺς ἰὼν καὶ ἀκόντισε δουρὶ φαεινῷ \nἀμφὶ ἓ παπτήνας: ὑπὸ δὲ Τρῶες κεκάδοντο \nἀνδρὸς ἀκοντίσσαντος: ὃ δ' οὐχ ἅλιον βέλος ἧκεν, \nἀλλ' υἱὸν Πριάμοιο νόθον βάλε Δημοκόωντα \n", "content_type": "5-lines"}, {"text": "ὅς οἱ Ἀβυδόθεν ἦλθε παρ' ἵππων ὠκειάων. \nτόν ῥ' Ὀδυσεὺς ἑτάροιο χολωσάμενος βάλε δουρὶ \nκόρσην:  ἣ δ' ἑτέροιο διὰ κροτάφοιο πέρησεν \nαἰχμὴ χαλκείη:  τὸν δὲ σκότος ὄσσε κάλυψε, \nδούπησεν δὲ πεσών, ἀράβησε δὲ τεύχε' ἐπ' αὐτῷ. \n", "content_type": "5-lines"}, {"text": "χώρησαν δ' ὑπό τε πρόμαχοι καὶ φαίδιμος Ἕκτωρ:  \nἈργεῖοι δὲ μέγα ἴαχον, ἐρύσαντο δὲ νεκρούς, \nἴθυσαν δὲ πολὺ προτέρω:  νεμέσησε δ' Ἀπόλλων \nΠεργάμου ἐκκατιδών, Τρώεσσι δὲ κέκλετ' ἀΰσας: \nὄρνυσθ' ἱππόδαμοι Τρῶες μηδ' εἴκετε χάρμης \n", "content_type": "5-lines"}, {"text": "Ἀργείοις, ἐπεὶ οὔ σφι λίθος χρὼς οὐδὲ σίδηρος \nχαλκὸν ἀνασχέσθαι ταμεσίχροα βαλλομένοισιν:  \nοὐ μὰν οὐδ' Ἀχιλεὺς Θέτιδος πάϊς ἠϋκόμοιο \nμάρναται, ἀλλ' ἐπὶ νηυσὶ χόλον θυμαλγέα πέσσει. \nὣς φάτ' ἀπὸ πτόλιος δεινὸς θεός: αὐτὰρ Ἀχαιοὺς \n", "content_type": "5-lines"}, {"text": "ὦρσε Διὸς θυγάτηρ κυδίστη Τριτογένεια \nἐρχομένη καθ' ὅμιλον, ὅθι μεθιέντας ἴδοιτο. \nἔνθ' Ἀμαρυγκείδην Διώρεα μοῖρα πέδησε:  \nχερμαδίῳ γὰρ βλῆτο παρὰ σφυρὸν ὀκριόεντι \nκνήμην δεξιτερήν:  βάλε δὲ Θρῃκῶν ἀγὸς ἀνδρῶν \n", "content_type": "5-lines"}, {"text": "Πείρως Ἰμβρασίδης ὃς ἄρ' Αἰνόθεν εἰληλούθει. \nἀμφοτέρω δὲ τένοντε καὶ ὀστέα λᾶας ἀναιδὴς \nἄχρις ἀπηλοίησεν:  ὃ δ' ὕπτιος ἐν κονίῃσι \nκάππεσεν ἄμφω χεῖρε φίλοις ἑτάροισι πετάσσας \nθυμὸν ἀποπνείων:  ὃ δ' ἐπέδραμεν ὅς ῥ' ἔβαλέν περ \n", "content_type": "5-lines"}, {"text": "Πείροος, οὖτα δὲ δουρὶ παρ' ὀμφαλόν:  ἐκ δ' ἄρα πᾶσαι \nχύντο χαμαὶ χολάδες, τὸν δὲ σκότος ὄσσε κάλυψε. \nτὸν δὲ Θόας Αἰτωλὸς ἀπεσσύμενον βάλε δουρὶ \nστέρνον ὑπὲρ μαζοῖο, πάγη δ' ἐν πνεύμονι χαλκός: \nἀγχίμολον δέ οἱ ἦλθε Θόας, ἐκ δ' ὄβριμον ἔγχος \n", "content_type": "5-lines"}, {"text": "ἐσπάσατο στέρνοιο, ἐρύσσατο δὲ ξίφος ὀξύ, \nτῷ ὅ γε γαστέρα τύψε μέσην, ἐκ δ' αἴνυτο θυμόν. \nτεύχεα δ' οὐκ ἀπέδυσε:  περίστησαν γὰρ ἑταῖροι \nΘρήϊκες ἀκρόκομοι δολίχ' ἔγχεα χερσὶν ἔχοντες, \nοἵ ἑ μέγαν περ ἐόντα καὶ ἴφθιμον καὶ ἀγαυὸν \n", "content_type": "5-lines"}, {"text": "ὦσαν ἀπὸ σφείων:  ὃ δὲ χασσάμενος πελεμίχθη. \nὣς τώ γ' ἐν κονίῃσι παρ' ἀλλήλοισι τετάσθην, \nἤτοι ὃ μὲν Θρῃκῶν, ὃ δ' Ἐπειῶν χαλκοχιτώνων \nἡγεμόνες: πολλοὶ δὲ περὶ κτείνοντο καὶ ἄλλοι. \nἔνθά κεν οὐκέτι ἔργον ἀνὴρ ὀνόσαιτο μετελθών, \n", "content_type": "5-lines"}, {"text": "ὅς τις ἔτ' ἄβλητος καὶ ἀνούτατος ὀξέϊ χαλκῷ \nδινεύοι κατὰ μέσσον, ἄγοι δέ ἑ Παλλὰς Ἀθήνη \nχειρὸς ἑλοῦσ', αὐτὰρ βελέων ἀπερύκοι ἐρωήν:  \nπολλοὶ γὰρ Τρώων καὶ Ἀχαιῶν ἤματι κείνῳ \nπρηνέες ἐν κονίῃσι παρ' ἀλλήλοισι τέταντο. \n", "content_type": "5-lines"}]}, {"section_num": "5", "section_type": "book", "contents": [{"text": "ἔνθ' αὖ Τυδεΐδῃ Διομήδεϊ Παλλὰς Ἀθήνη \nδῶκε μένος καὶ θάρσος, ἵν' ἔκδηλος μετὰ πᾶσιν \nἈργείοισι γένοιτο ἰδὲ κλέος ἐσθλὸν ἄροιτο:  \nδαῖέ οἱ ἐκ κόρυθός τε καὶ ἀσπίδος ἀκάματον πῦρ \n", "content_type": "5-lines"}, {"text": "ἀστέρ' ὀπωρινῷ ἐναλίγκιον, ὅς τε μάλιστα \nλαμπρὸν παμφαίνῃσι λελουμένος ὠκεανοῖο:  \nτοῖόν οἱ πῦρ δαῖεν ἀπὸ κρατός τε καὶ ὤμων, \nὦρσε δέ μιν κατὰ μέσσον ὅθι πλεῖστοι κλονέοντο. \nἦν δέ τις ἐν Τρώεσσι Δάρης ἀφνειὸς ἀμύμων \n", "content_type": "5-lines"}, {"text": "ἱρεὺς Ἡφαίστοιο:  δύω δέ οἱ υἱέες ἤστην \nΦηγεὺς Ἰδαῖός τε μάχης εὖ εἰδότε πάσης. \nτώ οἱ ἀποκρινθέντε ἐναντίω ὁρμηθήτην:  \nτὼ μὲν ἀφ' ἵπποιιν, ὃ δ' ἀπὸ χθονὸς ὄρνυτο πεζός. \nοἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες \n", "content_type": "5-lines"}, {"text": "Φηγεύς ῥα πρότερος προΐει δολιχόσκιον ἔγχος: \nΤυδεΐδεω δ' ὑπὲρ ὦμον ἀριστερὸν ἤλυθ' ἀκωκὴ \nἔγχεος, οὐδ' ἔβαλ' αὐτόν:  ὃ δ' ὕστερος ὄρνυτο χαλκῷ \nΤυδεΐδης: τοῦ δ' οὐχ ἅλιον βέλος ἔκφυγε χειρός, \nἀλλ' ἔβαλε στῆθος μεταμάζιον, ὦσε δ' ἀφ' ἵππων. \n", "content_type": "5-lines"}, {"text": "Ἰδαῖος δ' ἀπόρουσε λιπὼν περικαλλέα δίφρον, \nοὐδ' ἔτλη περιβῆναι ἀδελφειοῦ κταμένοιο:  \nοὐδὲ γὰρ οὐδέ κεν αὐτὸς ὑπέκφυγε κῆρα μέλαιναν, \nἀλλ' Ἥφαιστος ἔρυτο, σάωσε δὲ νυκτὶ καλύψας, \nὡς δή οἱ μὴ πάγχυ γέρων ἀκαχήμενος εἴη. \n", "content_type": "5-lines"}, {"text": "ἵππους δ' ἐξελάσας μεγαθύμου Τυδέος υἱὸς \nδῶκεν ἑταίροισιν κατάγειν κοίλας ἐπὶ νῆας. \nΤρῶες δὲ μεγάθυμοι ἐπεὶ ἴδον υἷε Δάρητος \nτὸν μὲν ἀλευάμενον, τὸν δὲ κτάμενον παρ' ὄχεσφι, \nπᾶσιν ὀρίνθη θυμός: ἀτὰρ γλαυκῶπις Ἀθήνη \n", "content_type": "5-lines"}, {"text": "χειρὸς ἑλοῦσ' ἐπέεσσι προσηύδα θοῦρον Ἄρηα:  \nἎρες Ἄρες βροτολοιγὲ μιαιφόνε τειχεσιπλῆτα \nοὐκ ἂν δὴ Τρῶας μὲν ἐάσαιμεν καὶ Ἀχαιοὺς \nμάρνασθ', ὁπποτέροισι πατὴρ Ζεὺς κῦδος ὀρέξῃ, \nνῶϊ δὲ χαζώμεσθα, Διὸς δ' ἀλεώμεθα μῆνιν; \n", "content_type": "5-lines"}, {"text": "ὣς εἰποῦσα μάχης ἐξήγαγε θοῦρον Ἄρηα:  \nτὸν μὲν ἔπειτα καθεῖσεν ἐπ' ἠϊόεντι Σκαμάνδρῳ, \nΤρῶας δ' ἔκλιναν Δαναοί:  ἕλε δ' ἄνδρα ἕκαστος \nἡγεμόνων:  πρῶτος δὲ ἄναξ ἀνδρῶν Ἀγαμέμνων \nἀρχὸν Ἁλιζώνων Ὀδίον μέγαν ἔκβαλε δίφρου:  \n", "content_type": "5-lines"}, {"text": "πρώτῳ γὰρ στρεφθέντι μεταφρένῳ ἐν δόρυ πῆξεν \nὤμων μεσσηγύς, διὰ δὲ στήθεσφιν ἔλασσε, \nδούπησεν δὲ πεσών, ἀράβησε δὲ τεύχε' ἐπ' αὐτῷ. \nἸδομενεὺς δ' ἄρα Φαῖστον ἐνήρατο Μῄονος υἱὸν \nΒώρου, ὃς ἐκ Τάρνης ἐριβώλακος εἰληλούθει. \n", "content_type": "5-lines"}, {"text": "τὸν μὲν ἄρ' Ἰδομενεὺς δουρικλυτὸς ἔγχεϊ μακρῷ \nνύξ' ἵππων ἐπιβησόμενον κατὰ δεξιὸν ὦμον:  \nἤριπε δ' ἐξ ὀχέων, στυγερὸς δ' ἄρα μιν σκότος εἷλε. \nτὸν μὲν ἄρ' Ἰδομενῆος ἐσύλευον θεράποντες: \nυἱὸν δὲ Στροφίοιο Σκαμάνδριον αἵμονα θήρης \n", "content_type": "5-lines"}, {"text": "Ἀτρεΐδης Μενέλαος ἕλ' ἔγχεϊ ὀξυόεντι \nἐσθλὸν θηρητῆρα:  δίδαξε γὰρ Ἄρτεμις αὐτὴ \nβάλλειν ἄγρια πάντα, τά τε τρέφει οὔρεσιν ὕλη:  \nἀλλ' οὔ οἱ τότε γε χραῖσμ' Ἄρτεμις ἰοχέαιρα, \nοὐδὲ ἑκηβολίαι ᾗσιν τὸ πρίν γε κέκαστο:  \n", "content_type": "5-lines"}, {"text": "ἀλλά μιν Ἀτρεΐδης δουρικλειτὸς Μενέλαος \nπρόσθεν ἕθεν φεύγοντα μετάφρενον οὔτασε δουρὶ \nὤμων μεσσηγύς, διὰ δὲ στήθεσφιν ἔλασσεν, \nἤριπε δὲ πρηνής, ἀράβησε δὲ τεύχε' ἐπ' αὐτῷ. \nΜηριόνης δὲ Φέρεκλον ἐνήρατο, τέκτονος υἱὸν \n", "content_type": "5-lines"}, {"text": "Ἁρμονίδεω, ὃς χερσὶν ἐπίστατο δαίδαλα πάντα \nτεύχειν:  ἔξοχα γάρ μιν ἐφίλατο Παλλὰς Ἀθήνη:  \nὃς καὶ Ἀλεξάνδρῳ τεκτήνατο νῆας ἐΐσας \nἀρχεκάκους, αἳ πᾶσι κακὸν Τρώεσσι γένοντο \nοἷ τ' αὐτῷ, ἐπεὶ οὔ τι θεῶν ἐκ θέσφατα ᾔδη. \n", "content_type": "5-lines"}, {"text": "τὸν μὲν Μηριόνης ὅτε δὴ κατέμαρπτε διώκων \nβεβλήκει γλουτὸν κατὰ δεξιόν:  ἣ δὲ διαπρὸ \nἀντικρὺ κατὰ κύστιν ὑπ' ὀστέον ἤλυθ' ἀκωκή:  \nγνὺξ δ' ἔριπ' οἰμώξας, θάνατος δέ μιν ἀμφεκάλυψε. \nΠήδαιον δ' ἄρ' ἔπεφνε Μέγης Ἀντήνορος υἱὸν \n", "content_type": "5-lines"}, {"text": "ὅς ῥα νόθος μὲν ἔην, πύκα δ' ἔτρεφε δῖα Θεανὼ \nἶσα φίλοισι τέκεσσι χαριζομένη πόσεϊ ᾧ. \nτὸν μὲν Φυλεΐδης δουρὶ κλυτὸς ἐγγύθεν ἐλθὼν \nβεβλήκει κεφαλῆς κατὰ ἰνίον ὀξέϊ δουρί:  \nἀντικρὺ δ' ἀν' ὀδόντας ὑπὸ γλῶσσαν τάμε χαλκός: \n", "content_type": "5-lines"}, {"text": "ἤριπε δ' ἐν κονίῃ, ψυχρὸν δ' ἕλε χαλκὸν ὀδοῦσιν. \nΕὐρύπυλος δ' Εὐαιμονίδης Ὑψήνορα δῖον \nυἱὸν ὑπερθύμου Δολοπίονος, ὅς ῥα Σκαμάνδρου \nἀρητὴρ ἐτέτυκτο, θεὸς δ' ὣς τίετο δήμῳ, \nτὸν μὲν ἄρ' Εὐρύπυλος, Εὐαίμονος ἀγλαὸς υἱός, \n", "content_type": "5-lines"}, {"text": "πρόσθεν ἕθεν φεύγοντα μεταδρομάδην ἔλασ' ὦμον \nφασγάνῳ ἀΐξας, ἀπὸ δ' ἔξεσε χεῖρα βαρεῖαν:  \nαἱματόεσσα δὲ χεὶρ πεδίῳ πέσε:  τὸν δὲ κατ' ὄσσε \nἔλλαβε πορφύρεος θάνατος καὶ μοῖρα κραταιή. \nὣς οἳ μὲν πονέοντο κατὰ κρατερὴν ὑσμίνην:  \n", "content_type": "5-lines"}, {"text": "Τυδεΐδην δ' οὐκ ἂν γνοίης ποτέροισι μετείη \nἠὲ μετὰ Τρώεσσιν ὁμιλέοι ἦ μετ' Ἀχαιοῖς. \nθῦνε γὰρ ἂμ πεδίον ποταμῷ πλήθοντι ἐοικὼς \nχειμάρρῳ, ὅς τ' ὦκα ῥέων ἐκέδασσε γεφύρας: \nτὸν δ' οὔτ' ἄρ τε γέφυραι ἐεργμέναι ἰσχανόωσιν, \n", "content_type": "5-lines"}, {"text": "οὔτ' ἄρα ἕρκεα ἴσχει ἀλωάων ἐριθηλέων \nἐλθόντ' ἐξαπίνης ὅτ' ἐπιβρίσῃ Διὸς ὄμβρος: \nπολλὰ δ' ὑπ' αὐτοῦ ἔργα κατήριπε κάλ' αἰζηῶν:  \nὣς ὑπὸ Τυδεΐδῃ πυκιναὶ κλονέοντο φάλαγγες \nΤρώων, οὐδ' ἄρα μιν μίμνον πολέες περ ἐόντες. \n", "content_type": "5-lines"}, {"text": "τὸν δ' ὡς οὖν ἐνόησε Λυκάονος ἀγλαὸς υἱὸς \nθύνοντ' ἂμ πεδίον πρὸ ἕθεν κλονέοντα φάλαγγας, \nαἶψ' ἐπὶ Τυδεΐδῃ ἐτιταίνετο καμπύλα τόξα, \nκαὶ βάλ' ἐπαΐσσοντα τυχὼν κατὰ δεξιὸν ὦμον \nθώρηκος γύαλον:  διὰ δ' ἔπτατο πικρὸς ὀϊστός, \n", "content_type": "5-lines"}, {"text": "ἀντικρὺ δὲ διέσχε, παλάσσετο δ' αἵματι θώρηξ. \nτῷ δ' ἐπὶ μακρὸν ἄϋσε Λυκάονος ἀγλαὸς υἱός: \nὄρνυσθε Τρῶες μεγάθυμοι κέντορες ἵππων:  \nβέβληται γὰρ ἄριστος Ἀχαιῶν, οὐδέ ἕ φημι \nδήθ' ἀνσχήσεσθαι κρατερὸν βέλος, εἰ ἐτεόν με \n", "content_type": "5-lines"}, {"text": "ὦρσεν ἄναξ Διὸς υἱὸς ἀπορνύμενον Λυκίηθεν. \nὣς ἔφατ' εὐχόμενος: τὸν δ' οὐ βέλος ὠκὺ δάμασσεν, \nἀλλ' ἀναχωρήσας πρόσθ' ἵπποιιν καὶ ὄχεσφιν \nἔστη, καὶ Σθένελον προσέφη Καπανήϊον υἱόν:  \nὄρσο πέπον Καπανηϊάδη, καταβήσεο δίφρου, \n", "content_type": "5-lines"}, {"text": "ὄφρά μοι ἐξ ὤμοιο ἐρύσσῃς πικρὸν ὀϊστόν. \nὣς ἄρ' ἔφη, Σθένελος δὲ καθ' ἵππων ἆλτο χαμᾶζε, \nπὰρ δὲ στὰς βέλος ὠκὺ διαμπερὲς ἐξέρυσ' ὤμου:  \nαἷμα δ' ἀνηκόντιζε διὰ στρεπτοῖο χιτῶνος. \nδὴ τότ' ἔπειτ' ἠρᾶτο βοὴν ἀγαθὸς Διομήδης: \n", "content_type": "5-lines"}, {"text": "κλῦθί μευ αἰγιόχοιο Διὸς τέκος Ἀτρυτώνη, \nεἴ ποτέ μοι καὶ πατρὶ φίλα φρονέουσα παρέστης \nδηΐῳ ἐν πολέμῳ, νῦν αὖτ' ἐμὲ φῖλαι Ἀθήνη:  \nδὸς δέ τέ μ' ἄνδρα ἑλεῖν καὶ ἐς ὁρμὴν ἔγχεος ἐλθεῖν \nὅς μ' ἔβαλε φθάμενος καὶ ἐπεύχεται, οὐδέ μέ φησι \n", "content_type": "5-lines"}, {"text": "δηρὸν ἔτ' ὄψεσθαι λαμπρὸν φάος ἠελίοιο. \nὣς ἔφατ' εὐχόμενος: τοῦ δ' ἔκλυε Παλλὰς Ἀθήνη, \nγυῖα δ' ἔθηκεν ἐλαφρά, πόδας καὶ χεῖρας ὕπερθεν:  \nἀγχοῦ δ' ἱσταμένη ἔπεα πτερόεντα προσηύδα:  \nθαρσῶν νῦν Διόμηδες ἐπὶ Τρώεσσι μάχεσθαι:  \n", "content_type": "5-lines"}, {"text": "ἐν γάρ τοι στήθεσσι μένος πατρώϊον ἧκα \nἄτρομον, οἷον ἔχεσκε σακέσπαλος ἱππότα Τυδεύς: \nἀχλὺν δ' αὖ τοι ἀπ' ὀφθαλμῶν ἕλον ἣ πρὶν ἐπῆεν, \nὄφρ' εὖ γιγνώσκῃς ἠμὲν θεὸν ἠδὲ καὶ ἄνδρα. \nτὼ νῦν αἴ κε θεὸς πειρώμενος ἐνθάδ' ἵκηται \n", "content_type": "5-lines"}, {"text": "μή τι σύ γ' ἀθανάτοισι θεοῖς ἀντικρὺ μάχεσθαι \nτοῖς ἄλλοις: ἀτὰρ εἴ κε Διὸς θυγάτηρ Ἀφροδίτη \nἔλθῃσ' ἐς πόλεμον, τήν γ' οὐτάμεν ὀξέϊ χαλκῷ. \nἣ μὲν ἄρ' ὣς εἰποῦσ' ἀπέβη γλαυκῶπις Ἀθήνη, \nΤυδεΐδης δ' ἐξαῦτις ἰὼν προμάχοισιν ἐμίχθη \n", "content_type": "5-lines"}, {"text": "καὶ πρίν περ θυμῷ μεμαὼς Τρώεσσι μάχεσθαι:  \nδὴ τότε μιν τρὶς τόσσον ἕλεν μένος ὥς τε λέοντα \nὅν ῥά τε ποιμὴν ἀγρῷ ἐπ' εἰροπόκοις ὀΐεσσι \nχραύσῃ μέν τ' αὐλῆς ὑπεράλμενον οὐδὲ δαμάσσῃ:  \nτοῦ μέν τε σθένος ὦρσεν, ἔπειτα δέ τ' οὐ προσαμύνει, \n", "content_type": "5-lines"}, {"text": "ἀλλὰ κατὰ σταθμοὺς δύεται, τὰ δ' ἐρῆμα φοβεῖται:  \nαἳ μέν τ' ἀγχιστῖναι ἐπ' ἀλλήλῃσι κέχυνται, \nαὐτὰρ ὃ ἐμμεμαὼς βαθέης ἐξάλλεται αὐλῆς: \nὣς μεμαὼς Τρώεσσι μίγη κρατερὸς Διομήδης. \nἔνθ' ἕλεν Ἀστύνοον καὶ Ὑπείρονα ποιμένα λαῶν, \n", "content_type": "5-lines"}, {"text": "τὸν μὲν ὑπὲρ μαζοῖο βαλὼν χαλκήρεϊ δουρί, \nτὸν δ' ἕτερον ξίφεϊ μεγάλῳ κληῗδα παρ' ὦμον \nπλῆξ', ἀπὸ δ' αὐχένος ὦμον ἐέργαθεν ἠδ' ἀπὸ νώτου. \nτοὺς μὲν ἔασ', ὃ δ' Ἄβαντα μετῴχετο καὶ Πολύειδον \nυἱέας Εὐρυδάμαντος ὀνειροπόλοιο γέροντος: \n", "content_type": "5-lines"}, {"text": "τοῖς οὐκ ἐρχομένοις ὃ γέρων ἐκρίνατ' ὀνείρους, \nἀλλά σφεας κρατερὸς Διομήδης ἐξενάριξε:  \nβῆ δὲ μετὰ Ξάνθόν τε Θόωνά τε Φαίνοπος υἷε \nἄμφω τηλυγέτω:  ὃ δὲ τείρετο γήραϊ λυγρῷ, \nυἱὸν δ' οὐ τέκετ' ἄλλον ἐπὶ κτεάτεσσι λιπέσθαι. \n", "content_type": "5-lines"}, {"text": "ἔνθ' ὅ γε τοὺς ἐνάριζε, φίλον δ' ἐξαίνυτο θυμὸν \nἀμφοτέρω, πατέρι δὲ γόον καὶ κήδεα λυγρὰ \nλεῖπ', ἐπεὶ οὐ ζώοντε μάχης ἐκνοστήσαντε \nδέξατο:  χηρωσταὶ δὲ διὰ κτῆσιν δατέοντο. \nἔνθ' υἷας Πριάμοιο δύω λάβε Δαρδανίδαο \n", "content_type": "5-lines"}, {"text": "εἰν ἑνὶ δίφρῳ ἐόντας Ἐχέμμονά τε Χρομίον τε. \nὡς δὲ λέων ἐν βουσὶ θορὼν ἐξ αὐχένα ἄξῃ \nπόρτιος ἠὲ βοὸς ξύλοχον κάτα βοσκομενάων, \nὣς τοὺς ἀμφοτέρους ἐξ ἵππων Τυδέος υἱὸς \nβῆσε κακῶς ἀέκοντας, ἔπειτα δὲ τεύχε' ἐσύλα:  \n", "content_type": "5-lines"}, {"text": "ἵππους δ' οἷς ἑτάροισι δίδου μετὰ νῆας ἐλαύνειν. \nτὸν δ' ἴδεν Αἰνείας ἀλαπάζοντα στίχας ἀνδρῶν, \nβῆ δ' ἴμεν ἄν τε μάχην καὶ ἀνὰ κλόνον ἐγχειάων \nΠάνδαρον ἀντίθεον διζήμενος εἴ που ἐφεύροι:  \nεὗρε Λυκάονος υἱὸν ἀμύμονά τε κρατερόν τε, \n", "content_type": "5-lines"}, {"text": "στῆ δὲ πρόσθ' αὐτοῖο ἔπος τέ μιν ἀντίον ηὔδα:  \nΠάνδαρε ποῦ τοι τόξον ἰδὲ πτερόεντες ὀϊστοὶ \nκαὶ κλέος; ᾧ οὔ τίς τοι ἐρίζεται ἐνθάδε γ' ἀνήρ, \nοὐδέ τις ἐν Λυκίῃ σέο γ' εὔχεται εἶναι ἀμείνων. \nἀλλ' ἄγε τῷδ' ἔφες ἀνδρὶ βέλος Διὶ χεῖρας ἀνασχὼν \n", "content_type": "5-lines"}, {"text": "ὅς τις ὅδε κρατέει καὶ δὴ κακὰ πολλὰ ἔοργε \nΤρῶας, ἐπεὶ πολλῶν τε καὶ ἐσθλῶν γούνατ' ἔλυσεν:  \nεἰ μή τις θεός ἐστι κοτεσσάμενος Τρώεσσιν \nἱρῶν μηνίσας: χαλεπὴ δὲ θεοῦ ἔπι μῆνις. \nτὸν δ' αὖτε προσέειπε Λυκάονος ἀγλαὸς υἱός: \n", "content_type": "5-lines"}, {"text": "Αἰνεία Τρώων βουληφόρε χαλκοχιτώνων \nΤυδεΐδῃ μιν ἔγωγε δαΐφρονι πάντα ἐΐσκω, \nἀσπίδι γιγνώσκων αὐλώπιδί τε τρυφαλείῃ, \nἵππους τ' εἰσορόων:  σάφα δ' οὐκ οἶδ' εἰ θεός ἐστιν. \nεἰ δ' ὅ γ' ἀνὴρ ὅν φημι δαΐφρων Τυδέος υἱὸς \n", "content_type": "5-lines"}, {"text": "οὐχ ὅ γ' ἄνευθε θεοῦ τάδε μαίνεται, ἀλλά τις ἄγχι \nἕστηκ' ἀθανάτων νεφέλῃ εἰλυμένος ὤμους, \nὃς τούτου βέλος ὠκὺ κιχήμενον ἔτραπεν ἄλλῃ. \nἤδη γάρ οἱ ἐφῆκα βέλος, καί μιν βάλον ὦμον \nδεξιὸν ἀντικρὺ διὰ θώρηκος γυάλοιο:  \n", "content_type": "5-lines"}, {"text": "καί μιν ἔγωγ' ἐφάμην Ἀϊδωνῆϊ προϊάψειν, \nἔμπης δ' οὐκ ἐδάμασσα:  θεός νύ τίς ἐστι κοτήεις. \nἵπποι δ' οὐ παρέασι καὶ ἅρματα τῶν κ' ἐπιβαίην:  \nἀλλά που ἐν μεγάροισι Λυκάονος ἕνδεκα δίφροι \nκαλοὶ πρωτοπαγεῖς νεοτευχέες: ἀμφὶ δὲ πέπλοι \n", "content_type": "5-lines"}, {"text": "πέπτανται:  παρὰ δέ σφιν ἑκάστῳ δίζυγες ἵπποι \nἑστᾶσι κρῖ λευκὸν ἐρεπτόμενοι καὶ ὀλύρας. \nἦ μέν μοι μάλα πολλὰ γέρων αἰχμητὰ Λυκάων \nἐρχομένῳ ἐπέτελλε δόμοις ἔνι ποιητοῖσιν:  \nἵπποισίν μ' ἐκέλευε καὶ ἅρμασιν ἐμβεβαῶτα \n", "content_type": "5-lines"}, {"text": "ἀρχεύειν Τρώεσσι κατὰ κρατερὰς ὑσμίνας: \nἀλλ' ἐγὼ οὐ πιθόμην:  ἦ τ' ἂν πολὺ κέρδιον ἦεν:  \nἵππων φειδόμενος, μή μοι δευοίατο φορβῆς \nἀνδρῶν εἰλομένων εἰωθότες ἔδμεναι ἄδην. \nὣς λίπον, αὐτὰρ πεζὸς ἐς Ἴλιον εἰλήλουθα \n", "content_type": "5-lines"}, {"text": "τόξοισιν πίσυνος: τὰ δέ μ' οὐκ ἄρ' ἔμελλον ὀνήσειν. \nἤδη γὰρ δοιοῖσιν ἀριστήεσσιν ἐφῆκα \nΤυδεΐδῃ τε καὶ Ἀτρεΐδῃ, ἐκ δ' ἀμφοτέροιιν \nἀτρεκὲς αἷμ' ἔσσευα βαλών, ἤγειρα δὲ μᾶλλον. \nτώ ῥα κακῇ αἴσῃ ἀπὸ πασσάλου ἀγκύλα τόξα \n", "content_type": "5-lines"}, {"text": "ἤματι τῷ ἑλόμην ὅτε Ἴλιον εἰς ἐρατεινὴν \nἡγεόμην Τρώεσσι φέρων χάριν Ἕκτορι δίῳ. \nεἰ δέ κε νοστήσω καὶ ἐσόψομαι ὀφθαλμοῖσι \nπατρίδ' ἐμὴν ἄλοχόν τε καὶ ὑψερεφὲς μέγα δῶμα, \nαὐτίκ' ἔπειτ' ἀπ' ἐμεῖο κάρη τάμοι ἀλλότριος φὼς \n", "content_type": "5-lines"}, {"text": "εἰ μὴ ἐγὼ τάδε τόξα φαεινῷ ἐν πυρὶ θείην \nχερσὶ διακλάσσας: ἀνεμώλια γάρ μοι ὀπηδεῖ. \nτὸν δ' αὖτ' Αἰνείας Τρώων ἀγὸς ἀντίον ηὔδα:  \nμὴ δ' οὕτως ἀγόρευε:  πάρος δ' οὐκ ἔσσεται ἄλλως, \nπρίν γ' ἐπὶ νὼ τῷδ' ἀνδρὶ σὺν ἵπποισιν καὶ ὄχεσφιν \n", "content_type": "5-lines"}, {"text": "ἀντιβίην ἐλθόντε σὺν ἔντεσι πειρηθῆναι. \nἀλλ' ἄγ' ἐμῶν ὀχέων ἐπιβήσεο, ὄφρα ἴδηαι \nοἷοι Τρώϊοι ἵπποι ἐπιστάμενοι πεδίοιο \nκραιπνὰ μάλ' ἔνθα καὶ ἔνθα διωκέμεν ἠδὲ φέβεσθαι:  \nτὼ καὶ νῶϊ πόλιν δὲ σαώσετον, εἴ περ ἂν αὖτε \n", "content_type": "5-lines"}, {"text": "Ζεὺς ἐπὶ Τυδεΐδῃ Διομήδεϊ κῦδος ὀρέξῃ. \nἀλλ' ἄγε νῦν μάστιγα καὶ ἡνία σιγαλόεντα \nδέξαι, ἐγὼ δ' ἵππων ἀποβήσομαι ὄφρα μάχωμαι:  \nἠὲ σὺ τόνδε δέδεξο, μελήσουσιν δ' ἐμοὶ ἵπποι. \nτὸν δ' αὖτε προσέειπε Λυκάονος ἀγλαὸς υἱός: \n", "content_type": "5-lines"}, {"text": "Αἰνεία σὺ μὲν αὐτὸς ἔχ' ἡνία καὶ τεὼ ἵππω:  \nμᾶλλον ὑφ' ἡνιόχῳ εἰωθότι καμπύλον ἅρμα \nοἴσετον, εἴ περ ἂν αὖτε φεβώμεθα Τυδέος υἱόν:  \nμὴ τὼ μὲν δείσαντε ματήσετον, οὐδ' ἐθέλητον \nἐκφερέμεν πολέμοιο τεὸν φθόγγον ποθέοντε, \n", "content_type": "5-lines"}, {"text": "νῶϊ δ' ἐπαΐξας μεγαθύμου Τυδέος υἱὸς \nαὐτώ τε κτείνῃ καὶ ἐλάσσῃ μώνυχας ἵππους. \nἀλλὰ σύ γ' αὐτὸς ἔλαυνε τέ' ἅρματα καὶ τεὼ ἵππω, \nτὸν δὲ δ' ἐγὼν ἐπιόντα δεδέξομαι ὀξέϊ δουρί. \nὣς ἄρα φωνήσαντες ἐς ἅρματα ποικίλα βάντες \n", "content_type": "5-lines"}, {"text": "ἐμμεμαῶτ' ἐπὶ Τυδεΐδῃ ἔχον ὠκέας ἵππους. \nτοὺς δὲ ἴδε Σθένελος Καπανήϊος ἀγλαὸς υἱός, \nαἶψα δὲ Τυδεΐδην ἔπεα πτερόεντα προσηύδα:  \nΤυδεΐδη Διόμηδες ἐμῷ κεχαρισμένε θυμῷ, \nἄνδρ' ὁρόω κρατερὼ ἐπὶ σοὶ μεμαῶτε μάχεσθαι \n", "content_type": "5-lines"}, {"text": "ἶν' ἀπέλεθρον ἔχοντας: ὃ μὲν τόξων ἐῢ εἰδὼς \nΠάνδαρος, υἱὸς δ' αὖτε Λυκάονος εὔχεται εἶναι:  \nΑἰνείας δ' υἱὸς μὲν ἀμύμονος Ἀγχίσαο \nεὔχεται ἐκγεγάμεν, μήτηρ δέ οἵ ἐστ' Ἀφροδίτη. \nἀλλ' ἄγε δὴ χαζώμεθ' ἐφ' ἵππων, μηδέ μοι οὕτω \n", "content_type": "5-lines"}, {"text": "θῦνε διὰ προμάχων, μή πως φίλον ἦτορ ὀλέσσῃς. \nτὸν δ' ἄρ' ὑπόδρα ἰδὼν προσέφη κρατερὸς Διομήδης: \nμή τι φόβον δ' ἀγόρευ', ἐπεὶ οὐδὲ σὲ πεισέμεν οἴω. \nοὐ γάρ μοι γενναῖον ἀλυσκάζοντι μάχεσθαι \nοὐδὲ καταπτώσσειν:  ἔτι μοι μένος ἔμπεδόν ἐστιν:  \n", "content_type": "5-lines"}, {"text": "ὀκνείω δ' ἵππων ἐπιβαινέμεν, ἀλλὰ καὶ αὔτως \nἀντίον εἶμ' αὐτῶν:  τρεῖν μ' οὐκ ἐᾷ Παλλὰς Ἀθήνη. \nτούτω δ' οὐ πάλιν αὖτις ἀποίσετον ὠκέες ἵπποι \nἄμφω ἀφ' ἡμείων, εἴ γ' οὖν ἕτερός γε φύγῃσιν. \nἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:  \n", "content_type": "5-lines"}, {"text": "αἴ κέν μοι πολύβουλος Ἀθήνη κῦδος ὀρέξῃ \nἀμφοτέρω κτεῖναι, σὺ δὲ τούσδε μὲν ὠκέας ἵππους \nαὐτοῦ ἐρυκακέειν ἐξ ἄντυγος ἡνία τείνας, \nΑἰνείαο δ' ἐπαΐξαι μεμνημένος ἵππων, \nἐκ δ' ἐλάσαι Τρώων μετ' ἐϋκνήμιδας Ἀχαιούς. \n", "content_type": "5-lines"}, {"text": "τῆς γάρ τοι γενεῆς ἧς Τρωΐ περ εὐρύοπα Ζεὺς \nδῶχ' υἷος ποινὴν Γανυμήδεος, οὕνεκ' ἄριστοι \nἵππων ὅσσοι ἔασιν ὑπ' ἠῶ τ' ἠέλιόν τε, \nτῆς γενεῆς ἔκλεψεν ἄναξ ἀνδρῶν Ἀγχίσης \nλάθρῃ Λαομέδοντος ὑποσχὼν θήλεας ἵππους: \n", "content_type": "5-lines"}, {"text": "τῶν οἱ ἓξ ἐγένοντο ἐνὶ μεγάροισι γενέθλη. \nτοὺς μὲν τέσσαρας αὐτὸς ἔχων ἀτίταλλ' ἐπὶ φάτνῃ, \nτὼ δὲ δύ' Αἰνείᾳ δῶκεν μήστωρε φόβοιο. \nεἰ τούτω κε λάβοιμεν, ἀροίμεθά κε κλέος ἐσθλόν. \nὣς οἳ μὲν τοιαῦτα πρὸς ἀλλήλους ἀγόρευον, \n", "content_type": "5-lines"}, {"text": "τὼ δὲ τάχ' ἐγγύθεν ἦλθον ἐλαύνοντ' ὠκέας ἵππους. \nτὸν πρότερος προσέειπε Λυκάονος ἀγλαὸς υἱός: \nκαρτερόθυμε δαΐφρον ἀγαυοῦ Τυδέος υἱὲ \nἦ μάλα σ' οὐ βέλος ὠκὺ δαμάσσατο πικρὸς ὀϊστός: \nνῦν αὖτ' ἐγχείῃ πειρήσομαι αἴ κε τύχωμι. \n", "content_type": "5-lines"}, {"text": "ἦ ῥα καὶ ἀμπεπαλὼν προΐει δολιχόσκιον ἔγχος \nκαὶ βάλε Τυδεΐδαο κατ' ἀσπίδα:  τῆς δὲ διὰ πρὸ \nαἰχμὴ χαλκείη πταμένη θώρηκι πελάσθη:  \nτῷ δ' ἐπὶ μακρὸν ἄϋσε Λυκάονος ἀγλαὸς υἱός: \nβέβληαι κενεῶνα διαμπερές, οὐδέ σ' ὀΐω \n", "content_type": "5-lines"}, {"text": "δηρὸν ἔτ' ἀνσχήσεσθαι:  ἐμοὶ δὲ μέγ' εὖχος ἔδωκας. \nτὸν δ' οὐ ταρβήσας προσέφη κρατερὸς Διομήδης: \nἤμβροτες οὐδ' ἔτυχες: ἀτὰρ οὐ μὲν σφῶΐ γ' ὀΐω \nπρίν γ' ἀποπαύσεσθαι πρίν γ' ἢ ἕτερόν γε πεσόντα \nαἵματος ἆσαι Ἄρηα, ταλαύρινον πολεμιστήν. \n", "content_type": "5-lines"}, {"text": "ὣς φάμενος προέηκε:  βέλος δ' ἴθυνεν Ἀθήνη \nῥῖνα παρ' ὀφθαλμόν, λευκοὺς δ' ἐπέρησεν ὀδόντας. \nτοῦ δ' ἀπὸ μὲν γλῶσσαν πρυμνὴν τάμε χαλκὸς ἀτειρής, \nαἰχμὴ δ' ἐξελύθη παρὰ νείατον ἀνθερεῶνα:  \nἤριπε δ' ἐξ ὀχέων, ἀράβησε δὲ τεύχε' ἐπ' αὐτῷ \n", "content_type": "5-lines"}, {"text": "αἰόλα παμφανόωντα, παρέτρεσσαν δέ οἱ ἵπποι \nὠκύποδες: τοῦ δ' αὖθι λύθη ψυχή τε μένος τε. \nΑἰνείας δ' ἀπόρουσε σὺν ἀσπίδι δουρί τε μακρῷ \nδείσας μή πώς οἱ ἐρυσαίατο νεκρὸν Ἀχαιοί. \nἀμφὶ δ' ἄρ' αὐτῷ βαῖνε λέων ὣς ἀλκὶ πεποιθώς, \n", "content_type": "5-lines"}, {"text": "πρόσθε δέ οἱ δόρυ τ' ἔσχε καὶ ἀσπίδα πάντοσ' ἐΐσην, \nτὸν κτάμεναι μεμαὼς ὅς τις τοῦ γ' ἀντίος ἔλθοι \nσμερδαλέα ἰάχων:  ὃ δὲ χερμάδιον λάβε χειρὶ \nΤυδεΐδης μέγα ἔργον ὃ οὐ δύο γ' ἄνδρε φέροιεν, \nοἷοι νῦν βροτοί εἰσ':  ὃ δέ μιν ῥέα πάλλε καὶ οἶος. \n", "content_type": "5-lines"}, {"text": "τῷ βάλεν Αἰνείαο κατ' ἰσχίον ἔνθά τε μηρὸς \nἰσχίῳ ἐνστρέφεται, κοτύλην δέ τέ μιν καλέουσι:  \nθλάσσε δέ οἱ κοτύλην, πρὸς δ' ἄμφω ῥῆξε τένοντε:  \nὦσε δ' ἀπὸ ῥινὸν τρηχὺς λίθος: αὐτὰρ ὅ γ' ἥρως \nἔστη γνὺξ ἐριπὼν καὶ ἐρείσατο χειρὶ παχείῃ \n", "content_type": "5-lines"}, {"text": "γαίης: ἀμφὶ δὲ ὄσσε κελαινὴ νὺξ ἐκάλυψε. \nκαί νύ κεν ἔνθ' ἀπόλοιτο ἄναξ ἀνδρῶν Αἰνείας, \nεἰ μὴ ἄρ' ὀξὺ νόησε Διὸς θυγάτηρ Ἀφροδίτη \nμήτηρ, ἥ μιν ὑπ' Ἀγχίσῃ τέκε βουκολέοντι:  \nἀμφὶ δ' ἑὸν φίλον υἱὸν ἐχεύατο πήχεε λευκώ, \n", "content_type": "5-lines"}, {"text": "πρόσθε δέ οἱ πέπλοιο φαεινοῦ πτύγμα κάλυψεν \nἕρκος ἔμεν βελέων, μή τις Δαναῶν ταχυπώλων \nχαλκὸν ἐνὶ στήθεσσι βαλὼν ἐκ θυμὸν ἕλοιτο. \nἣ μὲν ἑὸν φίλον υἱὸν ὑπεξέφερεν πολέμοιο:  \nοὐδ' υἱὸς Καπανῆος ἐλήθετο συνθεσιάων \n", "content_type": "5-lines"}, {"text": "τάων ἃς ἐπέτελλε βοὴν ἀγαθὸς Διομήδης, \nἀλλ' ὅ γε τοὺς μὲν ἑοὺς ἠρύκακε μώνυχας ἵππους \nνόσφιν ἀπὸ φλοίσβου ἐξ ἄντυγος ἡνία τείνας, \nΑἰνείαο δ' ἐπαΐξας καλλίτριχας ἵππους \nἐξέλασε Τρώων μετ' ἐϋκνήμιδας Ἀχαιούς. \n", "content_type": "5-lines"}, {"text": "δῶκε δὲ Δηϊπύλῳ ἑτάρῳ φίλῳ, ὃν περὶ πάσης \nτῖεν ὁμηλικίης ὅτι οἱ φρεσὶν ἄρτια ᾔδη, \nνηυσὶν ἔπι γλαφυρῇσιν ἐλαυνέμεν:  αὐτὰρ ὅ γ' ἥρως \nὧν ἵππων ἐπιβὰς ἔλαβ' ἡνία σιγαλόεντα, \nαἶψα δὲ Τυδεΐδην μέθεπε κρατερώνυχας ἵππους \n", "content_type": "5-lines"}, {"text": "ἐμμεμαώς: ὃ δὲ Κύπριν ἐπῴχετο νηλέϊ χαλκῷ \nγιγνώσκων ὅ τ' ἄναλκις ἔην θεός, οὐδὲ θεάων \nτάων αἵ τ' ἀνδρῶν πόλεμον κάτα κοιρανέουσιν, \nοὔτ' ἄρ' Ἀθηναίη οὔτε πτολίπορθος Ἐνυώ. \nἀλλ' ὅτε δή ῥ' ἐκίχανε πολὺν καθ' ὅμιλον ὀπάζων, \n", "content_type": "5-lines"}, {"text": "ἔνθ' ἐπορεξάμενος μεγαθύμου Τυδέος υἱὸς \nἄκρην οὔτασε χεῖρα μετάλμενος ὀξέϊ δουρὶ \nἀβληχρήν:  εἶθαρ δὲ δόρυ χροὸς ἀντετόρησεν \nἀμβροσίου διὰ πέπλου, ὅν οἱ Χάριτες κάμον αὐταί, \nπρυμνὸν ὕπερ θέναρος: ῥέε δ' ἄμβροτον αἷμα θεοῖο \n", "content_type": "5-lines"}, {"text": "ἰχώρ, οἷός πέρ τε ῥέει μακάρεσσι θεοῖσιν:  \nοὐ γὰρ σῖτον ἔδουσ', οὐ πίνουσ' αἴθοπα οἶνον, \nτοὔνεκ' ἀναίμονές εἰσι καὶ ἀθάνατοι καλέονται. \nἣ δὲ μέγα ἰάχουσα ἀπὸ ἕο κάββαλεν υἱόν:  \nκαὶ τὸν μὲν μετὰ χερσὶν ἐρύσατο Φοῖβος Ἀπόλλων \n", "content_type": "5-lines"}, {"text": "κυανέῃ νεφέλῃ, μή τις Δαναῶν ταχυπώλων \nχαλκὸν ἐνὶ στήθεσσι βαλὼν ἐκ θυμὸν ἕλοιτο:  \nτῇ δ' ἐπὶ μακρὸν ἄϋσε βοὴν ἀγαθὸς Διομήδης: \nεἶκε Διὸς θύγατερ πολέμου καὶ δηϊοτῆτος: \nἦ οὐχ ἅλις ὅττι γυναῖκας ἀνάλκιδας ἠπεροπεύεις; \n", "content_type": "5-lines"}, {"text": "εἰ δὲ σύ γ' ἐς πόλεμον πωλήσεαι, ἦ τέ σ' ὀΐω \nῥιγήσειν πόλεμόν γε καὶ εἴ χ' ἑτέρωθι πύθηαι. \nὣς ἔφαθ', ἣ δ' ἀλύουσ' ἀπεβήσετο, τείρετο δ' αἰνῶς: \nτὴν μὲν ἄρ' Ἶρις ἑλοῦσα ποδήνεμος ἔξαγ' ὁμίλου \nἀχθομένην ὀδύνῃσι, μελαίνετο δὲ χρόα καλόν. \n", "content_type": "5-lines"}, {"text": "εὗρεν ἔπειτα μάχης ἐπ' ἀριστερὰ θοῦρον Ἄρηα \nἥμενον:  ἠέρι δ' ἔγχος ἐκέκλιτο καὶ ταχέ' ἵππω:  \nἣ δὲ γνὺξ ἐριποῦσα κασιγνήτοιο φίλοιο \nπολλὰ λισσομένη χρυσάμπυκας ᾔτεεν ἵππους: \nφίλε κασίγνητε κόμισαί τέ με δός τέ μοι ἵππους, \n", "content_type": "5-lines"}, {"text": "ὄφρ' ἐς Ὄλυμπον ἵκωμαι ἵν' ἀθανάτων ἕδος ἐστί. \nλίην ἄχθομαι ἕλκος ὅ με βροτὸς οὔτασεν ἀνὴρ \nΤυδεΐδης, ὃς νῦν γε καὶ ἂν Διὶ πατρὶ μάχοιτο. \nὣς φάτο, τῇ δ' ἄρ' Ἄρης δῶκε χρυσάμπυκας ἵππους: \nἣ δ' ἐς δίφρον ἔβαινεν ἀκηχεμένη φίλον ἦτορ, \n", "content_type": "5-lines"}, {"text": "πὰρ δέ οἱ Ἶρις ἔβαινε καὶ ἡνία λάζετο χερσί, \nμάστιξεν δ' ἐλάαν, τὼ δ' οὐκ ἀέκοντε πετέσθην. \nαἶψα δ' ἔπειθ' ἵκοντο θεῶν ἕδος αἰπὺν Ὄλυμπον:  \nἔνθ' ἵππους ἔστησε ποδήνεμος ὠκέα Ἶρις \nλύσασ' ἐξ ὀχέων, παρὰ δ' ἀμβρόσιον βάλεν εἶδαρ:  \n", "content_type": "5-lines"}, {"text": "ἣ δ' ἐν γούνασι πῖπτε Διώνης δῖ' Ἀφροδίτη \nμητρὸς ἑῆς: ἣ δ' ἀγκὰς ἐλάζετο θυγατέρα ἥν, \nχειρί τέ μιν κατέρεξεν ἔπος τ' ἔφατ' ἐκ τ' ὀνόμαζε:  \nτίς νύ σε τοιάδ' ἔρεξε φίλον τέκος Οὐρανιώνων \nμαψιδίως, ὡς εἴ τι κακὸν ῥέζουσαν ἐνωπῇ; \n", "content_type": "5-lines"}, {"text": "τὴν δ' ἠμείβετ' ἔπειτα φιλομμειδὴς Ἀφροδίτη:  \nοὖτά με Τυδέος υἱὸς ὑπέρθυμος Διομήδης, \nοὕνεκ' ἐγὼ φίλον υἱὸν ὑπεξέφερον πολέμοιο \nΑἰνείαν, ὃς ἐμοὶ πάντων πολὺ φίλτατός ἐστιν. \nοὐ γὰρ ἔτι Τρώων καὶ Ἀχαιῶν φύλοπις αἰνή, \n", "content_type": "5-lines"}, {"text": "ἀλλ' ἤδη Δαναοί γε καὶ ἀθανάτοισι μάχονται. \nτὴν δ' ἠμείβετ' ἔπειτα Διώνη, δῖα θεάων:  \nτέτλαθι τέκνον ἐμόν, καὶ ἀνάσχεο κηδομένη περ:  \nπολλοὶ γὰρ δὴ τλῆμεν Ὀλύμπια δώματ' ἔχοντες \nἐξ ἀνδρῶν χαλέπ' ἄλγε' ἐπ' ἀλλήλοισι τιθέντες. \n", "content_type": "5-lines"}, {"text": "τλῆ μὲν Ἄρης ὅτε μιν Ὦτος κρατερός τ' Ἐφιάλτης \nπαῖδες Ἀλωῆος, δῆσαν κρατερῷ ἐνὶ δεσμῷ:  \nχαλκέῳ δ' ἐν κεράμῳ δέδετο τρισκαίδεκα μῆνας: \nκαί νύ κεν ἔνθ' ἀπόλοιτο Ἄρης ἆτος πολέμοιο, \nεἰ μὴ μητρυιὴ περικαλλὴς Ἠερίβοια \n", "content_type": "5-lines"}, {"text": "Ἑρμέᾳ ἐξήγγειλεν:  ὃ δ' ἐξέκλεψεν Ἄρηα \nἤδη τειρόμενον, χαλεπὸς δέ ἑ δεσμὸς ἐδάμνα. \nτλῆ δ' Ἥρη, ὅτε μιν κρατερὸς πάϊς Ἀμφιτρύωνος \nδεξιτερὸν κατὰ μαζὸν ὀϊστῷ τριγλώχινι \nβεβλήκει:  τότε καί μιν ἀνήκεστον λάβεν ἄλγος. \n", "content_type": "5-lines"}, {"text": "τλῆ δ' Ἀΐδης ἐν τοῖσι πελώριος ὠκὺν ὀϊστόν, \nεὖτέ μιν ωὐτὸς ἀνὴρ υἱὸς Διὸς αἰγιόχοιο \nἐν Πύλῳ ἐν νεκύεσσι βαλὼν ὀδύνῃσιν ἔδωκεν:  \nαὐτὰρ ὃ βῆ πρὸς δῶμα Διὸς καὶ μακρὸν Ὄλυμπον \nκῆρ ἀχέων ὀδύνῃσι πεπαρμένος: αὐτὰρ ὀϊστὸς \n", "content_type": "5-lines"}, {"text": "ὤμῳ ἔνι στιβαρῷ ἠλήλατο, κῆδε δὲ θυμόν. \nτῷ δ' ἐπὶ Παιήων ὀδυνήφατα φάρμακα πάσσων \nἠκέσατ':  οὐ μὲν γάρ τι καταθνητός γε τέτυκτο. \nσχέτλιος ὀβριμοεργὸς ὃς οὐκ ὄθετ' αἴσυλα ῥέζων, \nὃς τόξοισιν ἔκηδε θεοὺς οἳ Ὄλυμπον ἔχουσι. \n", "content_type": "5-lines"}, {"text": "σοὶ δ' ἐπὶ τοῦτον ἀνῆκε θεὰ γλαυκῶπις Ἀθήνη:  \nνήπιος, οὐδὲ τὸ οἶδε κατὰ φρένα Τυδέος υἱὸς \nὅττι μάλ' οὐ δηναιὸς ὃς ἀθανάτοισι μάχηται, \nοὐδέ τί μιν παῖδες ποτὶ γούνασι παππάζουσιν \nἐλθόντ' ἐκ πολέμοιο καὶ αἰνῆς δηϊοτῆτος. \n", "content_type": "5-lines"}, {"text": "τὼ νῦν Τυδεΐδης, εἰ καὶ μάλα καρτερός ἐστι, \nφραζέσθω μή τίς οἱ ἀμείνων σεῖο μάχηται, \nμὴ δὴν Αἰγιάλεια περίφρων Ἀδρηστίνη \nἐξ ὕπνου γοόωσα φίλους οἰκῆας ἐγείρῃ \nκουρίδιον ποθέουσα πόσιν τὸν ἄριστον Ἀχαιῶν \n", "content_type": "5-lines"}, {"text": "ἰφθίμη ἄλοχος Διομήδεος ἱπποδάμοιο. \nἦ ῥα καὶ ἀμφοτέρῃσιν ἀπ' ἰχῶ χειρὸς ὀμόργνυ:  \nἄλθετο χείρ, ὀδύναι δὲ κατηπιόωντο βαρεῖαι. \nαἳ δ' αὖτ' εἰσορόωσαι Ἀθηναίη τε καὶ Ἥρη \nκερτομίοις ἐπέεσσι Δία Κρονίδην ἐρέθιζον. \n", "content_type": "5-lines"}, {"text": "τοῖσι δὲ μύθων ἦρχε θεὰ γλαυκῶπις Ἀθήνη:  \nΖεῦ πάτερ ἦ ῥά τί μοι κεχολώσεαι ὅττι κεν εἴπω; \nἦ μάλα δή τινα Κύπρις Ἀχαιϊάδων ἀνιεῖσα \nΤρωσὶν ἅμα σπέσθαι, τοὺς νῦν ἔκπαγλα φίλησε, \nτῶν τινα καρρέζουσα Ἀχαιϊάδων ἐϋπέπλων \n", "content_type": "5-lines"}, {"text": "πρὸς χρυσῇ περόνῃ καταμύξατο χεῖρα ἀραιήν. \nὣς φάτο, μείδησεν δὲ πατὴρ ἀνδρῶν τε θεῶν τε, \nκαί ῥα καλεσσάμενος προσέφη χρυσῆν Ἀφροδίτην:  \nοὔ τοι τέκνον ἐμὸν δέδοται πολεμήϊα ἔργα, \nἀλλὰ σύ γ' ἱμερόεντα μετέρχεο ἔργα γάμοιο, \n", "content_type": "5-lines"}, {"text": "ταῦτα δ' Ἄρηϊ θοῷ καὶ Ἀθήνῃ πάντα μελήσει. \nὣς οἳ μὲν τοιαῦτα πρὸς ἀλλήλους ἀγόρευον, \nΑἰνείᾳ δ' ἐπόρουσε βοὴν ἀγαθὸς Διομήδης, \nγιγνώσκων ὅ οἱ αὐτὸς ὑπείρεχε χεῖρας Ἀπόλλων:  \nἀλλ' ὅ γ' ἄρ' οὐδὲ θεὸν μέγαν ἅζετο, ἵετο δ' αἰεὶ \n", "content_type": "5-lines"}, {"text": "Αἰνείαν κτεῖναι καὶ ἀπὸ κλυτὰ τεύχεα δῦσαι. \nτρὶς μὲν ἔπειτ' ἐπόρουσε κατακτάμεναι μενεαίνων, \nτρὶς δέ οἱ ἐστυφέλιξε φαεινὴν ἀσπίδ' Ἀπόλλων:  \nἀλλ' ὅτε δὴ τὸ τέταρτον ἐπέσσυτο δαίμονι ἶσος, \nδεινὰ δ' ὁμοκλήσας προσέφη ἑκάεργος Ἀπόλλων:  \n", "content_type": "5-lines"}, {"text": "φράζεο Τυδεΐδη καὶ χάζεο, μηδὲ θεοῖσιν \nἶσ' ἔθελε φρονέειν, ἐπεὶ οὔ ποτε φῦλον ὁμοῖον \nἀθανάτων τε θεῶν χαμαὶ ἐρχομένων τ' ἀνθρώπων. \nὣς φάτο, Τυδεΐδης δ' ἀνεχάζετο τυτθὸν ὀπίσσω \nμῆνιν ἀλευάμενος ἑκατηβόλου Ἀπόλλωνος. \n", "content_type": "5-lines"}, {"text": "Αἰνείαν δ' ἀπάτερθεν ὁμίλου θῆκεν Ἀπόλλων \nΠεργάμῳ εἰν ἱερῇ, ὅθι οἱ νηός γε τέτυκτο. \nἤτοι τὸν Λητώ τε καὶ Ἄρτεμις ἰοχέαιρα \nἐν μεγάλῳ ἀδύτῳ ἀκέοντό τε κύδαινόν τε:  \nαὐτὰρ ὃ εἴδωλον τεῦξ' ἀργυρότοξος Ἀπόλλων \n", "content_type": "5-lines"}, {"text": "αὐτῷ τ' Αἰνείᾳ ἴκελον καὶ τεύχεσι τοῖον, \nἀμφὶ δ' ἄρ' εἰδώλῳ Τρῶες καὶ δῖοι Ἀχαιοὶ \nδῄουν ἀλλήλων ἀμφὶ στήθεσσι βοείας \nἀσπίδας εὐκύκλους λαισήϊά τε πτερόεντα. \nδὴ τότε θοῦρον Ἄρηα προσηύδα Φοῖβος Ἀπόλλων:  \n", "content_type": "5-lines"}, {"text": "Ἆρες Ἄρες βροτολοιγὲ μιαιφόνε τειχεσιπλῆτα, \nοὐκ ἂν δὴ τόνδ' ἄνδρα μάχης ἐρύσαιο μετελθὼν \nΤυδεΐδην, ὃς νῦν γε καὶ ἂν Διὶ πατρὶ μάχοιτο; \nΚύπριδα μὲν πρῶτα σχεδὸν οὔτασε χεῖρ' ἐπὶ καρπῷ, \nαὐτὰρ ἔπειτ' αὐτῷ μοι ἐπέσσυτο δαίμονι ἶσος. \n", "content_type": "5-lines"}, {"text": "ὣς εἰπὼν αὐτὸς μὲν ἐφέζετο Περγάμῳ ἄκρῃ, \nΤρῳὰς δὲ στίχας οὖλος Ἄρης ὄτρυνε μετελθὼν \nεἰδόμενος Ἀκάμαντι θοῷ ἡγήτορι Θρῃκῶν:  \nυἱάσι δὲ Πριάμοιο διοτρεφέεσσι κέλευεν:  \nὦ υἱεῖς Πριάμοιο διοτρεφέος βασιλῆος \n", "content_type": "5-lines"}, {"text": "ἐς τί ἔτι κτείνεσθαι ἐάσετε λαὸν Ἀχαιοῖς; \nἦ εἰς ὅ κεν ἀμφὶ πύλῃς εὖ ποιητῇσι μάχωνται; \nκεῖται ἀνὴρ ὃν ἶσον ἐτίομεν Ἕκτορι δίῳ \nΑἰνείας υἱὸς μεγαλήτορος Ἀγχίσαο:  \nἀλλ' ἄγετ' ἐκ φλοίσβοιο σαώσομεν ἐσθλὸν ἑταῖρον. \n", "content_type": "5-lines"}, {"text": "ὣς εἰπὼν ὄτρυνε μένος καὶ θυμὸν ἑκάστου. \nἔνθ' αὖ Σαρπηδὼν μάλα νείκεσεν Ἕκτορα δῖον:  \nἝκτορ πῇ δή τοι μένος οἴχεται ὃ πρὶν ἔχεσκες; \nφῆς που ἄτερ λαῶν πόλιν ἑξέμεν ἠδ' ἐπικούρων \nοἶος σὺν γαμβροῖσι κασιγνήτοισί τε σοῖσι. \n", "content_type": "5-lines"}, {"text": "τῶν νῦν οὔ τιν' ἐγὼ ἰδέειν δύναμ' οὐδὲ νοῆσαι, \nἀλλὰ καταπτώσσουσι κύνες ὣς ἀμφὶ λέοντα:  \nἡμεῖς δὲ μαχόμεσθ' οἵ πέρ τ' ἐπίκουροι ἔνειμεν. \nκαὶ γὰρ ἐγὼν ἐπίκουρος ἐὼν μάλα τηλόθεν ἥκω:  \nτηλοῦ γὰρ Λυκίη Ξάνθῳ ἔπι δινήεντι, \n", "content_type": "5-lines"}, {"text": "ἔνθ' ἄλοχόν τε φίλην ἔλιπον καὶ νήπιον υἱόν, \nκὰδ δὲ κτήματα πολλά, τὰ ἔλδεται ὅς κ' ἐπιδευής. \nἀλλὰ καὶ ὧς Λυκίους ὀτρύνω καὶ μέμον' αὐτὸς \nἀνδρὶ μαχήσασθαι:  ἀτὰρ οὔ τί μοι ἐνθάδε τοῖον \nοἷόν κ' ἠὲ φέροιεν Ἀχαιοὶ ἤ κεν ἄγοιεν:  \n", "content_type": "5-lines"}, {"text": "τύνη δ' ἕστηκας, ἀτὰρ οὐδ' ἄλλοισι κελεύεις \nλαοῖσιν μενέμεν καὶ ἀμυνέμεναι ὤρεσσι. \nμή πως ὡς ἀψῖσι λίνου ἁλόντε πανάγρου \nἀνδράσι δυσμενέεσσιν ἕλωρ καὶ κύρμα γένησθε:  \nοἳ δὲ τάχ' ἐκπέρσουσ' εὖ ναιομένην πόλιν ὑμήν. \n", "content_type": "5-lines"}, {"text": "σοὶ δὲ χρὴ τάδε πάντα μέλειν νύκτάς τε καὶ ἦμαρ \nἀρχοὺς λισσομένῳ τηλεκλειτῶν ἐπικούρων \nνωλεμέως ἐχέμεν, κρατερὴν δ' ἀποθέσθαι ἐνιπήν. \nὣς φάτο Σαρπηδών, δάκε δὲ φρένας Ἕκτορι μῦθος: \nαὐτίκα δ' ἐξ ὀχέων σὺν τεύχεσιν ἆλτο χαμᾶζε, \n", "content_type": "5-lines"}, {"text": "πάλλων δ' ὀξέα δοῦρα κατὰ στρατὸν ᾤχετο πάντῃ \nὀτρύνων μαχέσασθαι, ἔγειρε δὲ φύλοπιν αἰνήν. \nοἳ δ' ἐλελίχθησαν καὶ ἐναντίοι ἔσταν Ἀχαιῶν:  \nἈργεῖοι δ' ὑπέμειναν ἀολλέες οὐδὲ φόβηθεν. \nὡς δ' ἄνεμος ἄχνας φορέει ἱερὰς κατ' ἀλωὰς \n", "content_type": "5-lines"}, {"text": "ἀνδρῶν λικμώντων, ὅτε τε ξανθὴ Δημήτηρ \nκρίνῃ ἐπειγομένων ἀνέμων καρπόν τε καὶ ἄχνας, \nαἳ δ' ὑπολευκαίνονται ἀχυρμιαί:  ὣς τότ' Ἀχαιοὶ \nλευκοὶ ὕπερθε γένοντο κονισάλῳ, ὅν ῥα δι' αὐτῶν \nοὐρανὸν ἐς πολύχαλκον ἐπέπληγον πόδες ἵππων \n", "content_type": "5-lines"}, {"text": "ἂψ ἐπιμισγομένων:  ὑπὸ δ' ἔστρεφον ἡνιοχῆες. \nοἳ δὲ μένος χειρῶν ἰθὺς φέρον:  ἀμφὶ δὲ νύκτα \nθοῦρος Ἄρης ἐκάλυψε μάχῃ Τρώεσσιν ἀρήγων \nπάντοσ' ἐποιχόμενος: τοῦ δ' ἐκραίαινεν ἐφετμὰς \nΦοίβου Ἀπόλλωνος χρυσαόρου, ὅς μιν ἀνώγει \n", "content_type": "5-lines"}, {"text": "Τρωσὶν θυμὸν ἐγεῖραι, ἐπεὶ ἴδε Παλλάδ' Ἀθήνην \nοἰχομένην:  ἣ γάρ ῥα πέλεν Δαναοῖσιν ἀρηγών. \nαὐτὸς δ' Αἰνείαν μάλα πίονος ἐξ ἀδύτοιο \nἧκε, καὶ ἐν στήθεσσι μένος βάλε ποιμένι λαῶν. \nΑἰνείας δ' ἑτάροισι μεθίστατο:  τοὶ δὲ χάρησαν, \n", "content_type": "5-lines"}, {"text": "ὡς εἶδον ζωόν τε καὶ ἀρτεμέα προσιόντα \nκαὶ μένος ἐσθλὸν ἔχοντα:  μετάλλησάν γε μὲν οὔ τι. \nοὐ γὰρ ἔα πόνος ἄλλος, ὃν ἀργυρότοξος ἔγειρεν \nἌρης τε βροτολοιγὸς Ἔρις τ' ἄμοτον μεμαυῖα. \nτοὺς δ' Αἴαντε δύω καὶ Ὀδυσσεὺς καὶ Διομήδης \n", "content_type": "5-lines"}, {"text": "ὄτρυνον Δαναοὺς πολεμιζέμεν:  οἳ δὲ καὶ αὐτοὶ \nοὔτε βίας Τρώων ὑπεδείδισαν οὔτε ἰωκάς, \nἀλλ' ἔμενον νεφέλῃσιν ἐοικότες ἅς τε Κρονίων \nνηνεμίης ἔστησεν ἐπ' ἀκροπόλοισιν ὄρεσσιν \nἀτρέμας, ὄφρ' εὕδῃσι μένος Βορέαο καὶ ἄλλων \n", "content_type": "5-lines"}, {"text": "ζαχρειῶν ἀνέμων, οἵ τε νέφεα σκιόεντα \nπνοιῇσιν λιγυρῇσι διασκιδνᾶσιν ἀέντες: \nὣς Δαναοὶ Τρῶας μένον ἔμπεδον οὐδὲ φέβοντο. \nἈτρεΐδης δ' ἀν' ὅμιλον ἐφοίτα πολλὰ κελεύων:  \nὦ φίλοι ἀνέρες ἔστε καὶ ἄλκιμον ἦτορ ἕλεσθε, \n", "content_type": "5-lines"}, {"text": "ἀλλήλους τ' αἰδεῖσθε κατὰ κρατερὰς ὑσμίνας: \nαἰδομένων ἀνδρῶν πλέονες σόοι ἠὲ πέφανται:  \nφευγόντων δ' οὔτ' ἂρ κλέος ὄρνυται οὔτε τις ἀλκή. \nἦ καὶ ἀκόντισε δουρὶ θοῶς, βάλε δὲ πρόμον ἄνδρα \nΑἰνείω ἕταρον μεγαθύμου Δηϊκόωντα \n", "content_type": "5-lines"}, {"text": "Περγασίδην, ὃν Τρῶες ὁμῶς Πριάμοιο τέκεσσι \nτῖον, ἐπεὶ θοὸς ἔσκε μετὰ πρώτοισι μάχεσθαι. \nτόν ῥα κατ' ἀσπίδα δουρὶ βάλε κρείων Ἀγαμέμνων:  \nἣ δ' οὐκ ἔγχος ἔρυτο, διὰ πρὸ δὲ εἴσατο χαλκός, \nνειαίρῃ δ' ἐν γαστρὶ διὰ ζωστῆρος ἔλασσε:  \n", "content_type": "5-lines"}, {"text": "δούπησεν δὲ πεσών, ἀράβησε δὲ τεύχε' ἐπ' αὐτῷ. \nἔνθ' αὖτ' Αἰνείας Δαναῶν ἕλεν ἄνδρας ἀρίστους \nυἷε Διοκλῆος Κρήθωνά τε Ὀρσίλοχόν τε, \nτῶν ῥα πατὴρ μὲν ἔναιεν ἐϋκτιμένῃ ἐνὶ Φηρῇ \nἀφνειὸς βιότοιο, γένος δ' ἦν ἐκ ποταμοῖο \n", "content_type": "5-lines"}, {"text": "Ἀλφειοῦ, ὅς τ' εὐρὺ ῥέει Πυλίων διὰ γαίης, \nὃς τέκετ' Ὀρτίλοχον πολέεσσ' ἄνδρεσσιν ἄνακτα:  \nὈρτίλοχος δ' ἄρ' ἔτικτε Διοκλῆα μεγάθυμον, \nἐκ δὲ Διοκλῆος διδυμάονε παῖδε γενέσθην, \nΚρήθων Ὀρσίλοχός τε μάχης εὖ εἰδότε πάσης. \n", "content_type": "5-lines"}, {"text": "τὼ μὲν ἄρ' ἡβήσαντε μελαινάων ἐπὶ νηῶν \nἼλιον εἰς εὔπωλον ἅμ' Ἀργείοισιν ἑπέσθην, \nτιμὴν Ἀτρεΐδῃς Ἀγαμέμνονι καὶ Μενελάῳ \nἀρνυμένω:  τὼ δ' αὖθι τέλος θανάτοιο κάλυψεν. \nοἵω τώ γε λέοντε δύω ὄρεος κορυφῇσιν \n", "content_type": "5-lines"}, {"text": "ἐτραφέτην ὑπὸ μητρὶ βαθείης τάρφεσιν ὕλης: \nτὼ μὲν ἄρ' ἁρπάζοντε βόας καὶ ἴφια μῆλα \nσταθμοὺς ἀνθρώπων κεραΐζετον, ὄφρα καὶ αὐτὼ \nἀνδρῶν ἐν παλάμῃσι κατέκταθεν ὀξέϊ χαλκῷ:  \nτοίω τὼ χείρεσσιν ὑπ' Αἰνείαο δαμέντε \n", "content_type": "5-lines"}, {"text": "καππεσέτην, ἐλάτῃσιν ἐοικότες ὑψηλῇσι. \nτὼ δὲ πεσόντ' ἐλέησεν ἀρηΐφιλος Μενέλαος, \nβῆ δὲ διὰ προμάχων κεκορυθμένος αἴθοπι χαλκῷ \nσείων ἐγχείην:  τοῦ δ' ὄτρυνεν μένος Ἄρης, \nτὰ φρονέων ἵνα χερσὶν ὑπ' Αἰνείαο δαμείη. \n", "content_type": "5-lines"}, {"text": "τὸν δ' ἴδεν Ἀντίλοχος μεγαθύμου Νέστορος υἱός, \nβῆ δὲ διὰ προμάχων:  περὶ γὰρ δίε ποιμένι λαῶν \nμή τι πάθοι, μέγα δέ σφας ἀποσφήλειε πόνοιο. \nτὼ μὲν δὴ χεῖράς τε καὶ ἔγχεα ὀξυόεντα \nἀντίον ἀλλήλων ἐχέτην μεμαῶτε μάχεσθαι:  \n", "content_type": "5-lines"}, {"text": "Ἀντίλοχος δὲ μάλ' ἄγχι παρίστατο ποιμένι λαῶν. \nΑἰνείας δ' οὐ μεῖνε θοός περ ἐὼν πολεμιστὴς \nὡς εἶδεν δύο φῶτε παρ' ἀλλήλοισι μένοντε. \nοἳ δ' ἐπεὶ οὖν νεκροὺς ἔρυσαν μετὰ λαὸν Ἀχαιῶν, \nτὼ μὲν ἄρα δειλὼ βαλέτην ἐν χερσὶν ἑταίρων, \n", "content_type": "5-lines"}, {"text": "αὐτὼ δὲ στρεφθέντε μετὰ πρώτοισι μαχέσθην. \nἔνθα Πυλαιμένεα ἑλέτην ἀτάλαντον Ἄρηϊ \nἀρχὸν Παφλαγόνων μεγαθύμων ἀσπιστάων. \nτὸν μὲν ἄρ' Ἀτρεΐδης δουρικλειτὸς Μενέλαος \nἑσταότ' ἔγχεϊ νύξε κατὰ κληῗδα τυχήσας: \n", "content_type": "5-lines"}, {"text": "Ἀντίλοχος δὲ Μύδωνα βάλ' ἡνίοχον θεράποντα \nἐσθλὸν Ἀτυμνιάδην:  ὃ δ' ὑπέστρεφε μώνυχας ἵππους: \nχερμαδίῳ ἀγκῶνα τυχὼν μέσον:  ἐκ δ' ἄρα χειρῶν \nἡνία λεύκ' ἐλέφαντι χαμαὶ πέσον ἐν κονίῃσιν. \nἈντίλοχος δ' ἄρ' ἐπαΐξας ξίφει ἤλασε κόρσην:  \n", "content_type": "5-lines"}, {"text": "αὐτὰρ ὅ γ' ἀσθμαίνων εὐεργέος ἔκπεσε δίφρου \nκύμβαχος ἐν κονίῃσιν ἐπὶ βρεχμόν τε καὶ ὤμους. \nδηθὰ μάλ' ἑστήκει:  τύχε γάρ ῥ' ἀμάθοιο βαθείης: \nὄφρ' ἵππω πλήξαντε χαμαὶ βάλον ἐν κονίῃσι:  \nτοὺς ἵμασ' Ἀντίλοχος, μετὰ δὲ στρατὸν ἤλασ' Ἀχαιῶν. \n", "content_type": "5-lines"}, {"text": "τοὺς δ' Ἕκτωρ ἐνόησε κατὰ στίχας, ὦρτο δ' ἐπ' αὐτοὺς \nκεκλήγων:  ἅμα δὲ Τρώων εἵποντο φάλαγγες \nκαρτεραί:  ἦρχε δ' ἄρα σφιν Ἄρης καὶ πότνι' Ἐνυώ, \nἣ μὲν ἔχουσα Κυδοιμὸν ἀναιδέα δηϊοτῆτος, \nἌρης δ' ἐν παλάμῃσι πελώριον ἔγχος ἐνώμα, \n", "content_type": "5-lines"}, {"text": "φοίτα δ' ἄλλοτε μὲν πρόσθ' Ἕκτορος, ἄλλοτ' ὄπισθε. \nτὸν δὲ ἰδὼν ῥίγησε βοὴν ἀγαθὸς Διομήδης: \nὡς δ' ὅτ' ἀνὴρ ἀπάλαμνος ἰὼν πολέος πεδίοιο \nστήῃ ἐπ' ὠκυρόῳ ποταμῷ ἅλα δὲ προρέοντι \nἀφρῷ μορμύροντα ἰδών, ἀνά τ' ἔδραμ' ὀπίσσω, \n", "content_type": "5-lines"}, {"text": "ὣς τότε Τυδεΐδης ἀνεχάζετο, εἶπέ τε λαῷ:  \nὦ φίλοι οἷον δὴ θαυμάζομεν Ἕκτορα δῖον \nαἰχμητήν τ' ἔμεναι καὶ θαρσαλέον πολεμιστήν:  \nτῷ δ' αἰεὶ πάρα εἷς γε θεῶν, ὃς λοιγὸν ἀμύνει:  \nκαὶ νῦν οἱ πάρα κεῖνος Ἄρης βροτῷ ἀνδρὶ ἐοικώς. \n", "content_type": "5-lines"}, {"text": "ἀλλὰ πρὸς Τρῶας τετραμμένοι αἰὲν ὀπίσσω \nεἴκετε, μηδὲ θεοῖς μενεαινέμεν ἶφι μάχεσθαι. \nὣς ἄρ' ἔφη, Τρῶες δὲ μάλα σχεδὸν ἤλυθον αὐτῶν. \nἔνθ' Ἕκτωρ δύο φῶτε κατέκτανεν εἰδότε χάρμης \nεἰν ἑνὶ δίφρῳ ἐόντε, Μενέσθην Ἀγχίαλόν τε. \n", "content_type": "5-lines"}, {"text": "τὼ δὲ πεσόντ' ἐλέησε μέγας Τελαμώνιος Αἴας: \nστῆ δὲ μάλ' ἐγγὺς ἰών, καὶ ἀκόντισε δουρὶ φαεινῷ, \nκαὶ βάλεν Ἄμφιον Σελάγου υἱόν, ὅς ῥ' ἐνὶ Παισῷ \nναῖε πολυκτήμων πολυλήϊος: ἀλλά ἑ μοῖρα \nἦγ' ἐπικουρήσοντα μετὰ Πρίαμόν τε καὶ υἷας. \n", "content_type": "5-lines"}, {"text": "τόν ῥα κατὰ ζωστῆρα βάλεν Τελαμώνιος Αἴας, \nνειαίρῃ δ' ἐν γαστρὶ πάγη δολιχόσκιον ἔγχος, \nδούπησεν δὲ πεσών:  ὃ δ' ἐπέδραμε φαίδιμος Αἴας \nτεύχεα συλήσων:  Τρῶες δ' ἐπὶ δούρατ' ἔχευαν \nὀξέα παμφανόωντα:  σάκος δ' ἀνεδέξατο πολλά. \n", "content_type": "5-lines"}, {"text": "αὐτὰρ ὃ λὰξ προσβὰς ἐκ νεκροῦ χάλκεον ἔγχος \nἐσπάσατ':  οὐδ' ἄρ' ἔτ' ἄλλα δυνήσατο τεύχεα καλὰ \nὤμοιιν ἀφελέσθαι:  ἐπείγετο γὰρ βελέεσσι. \nδεῖσε δ' ὅ γ' ἀμφίβασιν κρατερὴν Τρώων ἀγερώχων, \nοἳ πολλοί τε καὶ ἐσθλοὶ ἐφέστασαν ἔγχε' ἔχοντες, \n", "content_type": "5-lines"}, {"text": "οἵ ἑ μέγαν περ ἐόντα καὶ ἴφθιμον καὶ ἀγαυὸν \nὦσαν ἀπὸ σφείων:  ὃ δὲ χασσάμενος πελεμίχθη. \nὣς οἳ μὲν πονέοντο κατὰ κρατερὴν ὑσμίνην:  \nΤληπόλεμον δ' Ἡρακλεΐδην ἠΰν τε μέγαν τε \nὦρσεν ἐπ' ἀντιθέῳ Σαρπηδόνι μοῖρα κραταιή. \n", "content_type": "5-lines"}, {"text": "οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες \nυἱός θ' υἱωνός τε Διὸς νεφεληγερέταο, \nτὸν καὶ Τληπόλεμος πρότερος πρὸς μῦθον ἔειπε:  \nΣαρπῆδον Λυκίων βουληφόρε, τίς τοι ἀνάγκη \nπτώσσειν ἐνθάδ' ἐόντι μάχης ἀδαήμονι φωτί; \n", "content_type": "5-lines"}, {"text": "ψευδόμενοι δέ σέ φασι Διὸς γόνον αἰγιόχοιο \nεἶναι, ἐπεὶ πολλὸν κείνων ἐπιδεύεαι ἀνδρῶν \nοἳ Διὸς ἐξεγένοντο ἐπὶ προτέρων ἀνθρώπων:  \nἀλλ' οἷόν τινά φασι βίην Ἡρακληείην \nεἶναι, ἐμὸν πατέρα θρασυμέμνονα θυμολέοντα:  \n", "content_type": "5-lines"}, {"text": "ὅς ποτε δεῦρ' ἐλθὼν ἕνεχ' ἵππων Λαομέδοντος \nἓξ οἴῃς σὺν νηυσὶ καὶ ἀνδράσι παυροτέροισιν \nἸλίου ἐξαλάπαξε πόλιν, χήρωσε δ' ἀγυιάς: \nσοὶ δὲ κακὸς μὲν θυμός, ἀποφθινύθουσι δὲ λαοί. \nοὐδέ τί σε Τρώεσσιν ὀΐομαι ἄλκαρ ἔσεσθαι \n", "content_type": "5-lines"}, {"text": "ἐλθόντ' ἐκ Λυκίης, οὐδ' εἰ μάλα καρτερός ἐσσι, \nἀλλ' ὑπ' ἐμοὶ δμηθέντα πύλας Ἀΐδαο περήσειν. \nτὸν δ' αὖ Σαρπηδὼν Λυκίων ἀγὸς ἀντίον ηὔδα:  \nΤληπόλεμ' ἤτοι κεῖνος ἀπώλεσεν Ἴλιον ἱρὴν \nἀνέρος ἀφραδίῃσιν ἀγαυοῦ Λαομέδοντος, \n", "content_type": "5-lines"}, {"text": "ὅς ῥά μιν εὖ ἕρξαντα κακῷ ἠνίπαπε μύθῳ, \nοὐδ' ἀπέδωχ' ἵππους, ὧν εἵνεκα τηλόθεν ἦλθε. \nσοὶ δ' ἐγὼ ἐνθάδε φημὶ φόνον καὶ κῆρα μέλαιναν \nἐξ ἐμέθεν τεύξεσθαι, ἐμῷ δ' ὑπὸ δουρὶ δαμέντα \nεὖχος ἐμοὶ δώσειν, ψυχὴν δ' Ἄϊδι κλυτοπώλῳ. \n", "content_type": "5-lines"}, {"text": "ὣς φάτο Σαρπηδών, ὃ δ' ἀνέσχετο μείλινον ἔγχος \nΤληπόλεμος: καὶ τῶν μὲν ἁμαρτῇ δούρατα μακρὰ \nἐκ χειρῶν ἤϊξαν:  ὃ μὲν βάλεν αὐχένα μέσσον \nΣαρπηδών, αἰχμὴ δὲ διαμπερὲς ἦλθ' ἀλεγεινή:  \nτὸν δὲ κατ' ὀφθαλμῶν ἐρεβεννὴ νὺξ ἐκάλυψε. \n", "content_type": "5-lines"}, {"text": "Τληπόλεμος δ' ἄρα μηρὸν ἀριστερὸν ἔγχεϊ μακρῷ \nβεβλήκειν, αἰχμὴ δὲ διέσσυτο μαιμώωσα \nὀστέω ἐγχριμφθεῖσα, πατὴρ δ' ἔτι λοιγὸν ἄμυνεν. \nοἳ μὲν ἄρ' ἀντίθεον Σαρπηδόνα δῖοι ἑταῖροι \nἐξέφερον πολέμοιο:  βάρυνε δέ μιν δόρυ μακρὸν \n", "content_type": "5-lines"}, {"text": "ἑλκόμενον:  τὸ μὲν οὔ τις ἐπεφράσατ' οὐδὲ νόησε \nμηροῦ ἐξερύσαι δόρυ μείλινον ὄφρ' ἐπιβαίη \nσπευδόντων:  τοῖον γὰρ ἔχον πόνον ἀμφιέποντες. \nΤληπόλεμον δ' ἑτέρωθεν ἐϋκνήμιδες Ἀχαιοὶ \nἐξέφερον πολέμοιο:  νόησε δὲ δῖος Ὀδυσσεὺς \n", "content_type": "5-lines"}, {"text": "τλήμονα θυμὸν ἔχων, μαίμησε δέ οἱ φίλον ἦτορ:  \nμερμήριξε δ' ἔπειτα κατὰ φρένα καὶ κατὰ θυμὸν \nἢ προτέρω Διὸς υἱὸν ἐριγδούποιο διώκοι, \nἦ ὅ γε τῶν πλεόνων Λυκίων ἀπὸ θυμὸν ἕλοιτο. \nοὐδ' ἄρ' Ὀδυσσῆϊ μεγαλήτορι μόρσιμον ἦεν \n", "content_type": "5-lines"}, {"text": "ἴφθιμον Διὸς υἱὸν ἀποκτάμεν ὀξέϊ χαλκῷ:  \nτώ ῥα κατὰ πληθὺν Λυκίων τράπε θυμὸν Ἀθήνη. \nἔνθ' ὅ γε Κοίρανον εἷλεν Ἀλάστορά τε Χρομίον τε \nἌλκανδρόν θ' Ἅλιόν τε Νοήμονά τε Πρύτανίν τε. \nκαί νύ κ' ἔτι πλέονας Λυκίων κτάνε δῖος Ὀδυσσεὺς \n", "content_type": "5-lines"}, {"text": "εἰ μὴ ἄρ' ὀξὺ νόησε μέγας κορυθαίολος Ἕκτωρ:  \nβῆ δὲ διὰ προμάχων κεκορυθμένος αἴθοπι χαλκῷ \nδεῖμα φέρων Δαναοῖσι:  χάρη δ' ἄρα οἱ προσιόντι \nΣαρπηδὼν Διὸς υἱός, ἔπος δ' ὀλοφυδνὸν ἔειπε:  \nΠριαμίδη, μὴ δή με ἕλωρ Δαναοῖσιν ἐάσῃς \n", "content_type": "5-lines"}, {"text": "κεῖσθαι, ἀλλ' ἐπάμυνον:  ἔπειτά με καὶ λίποι αἰὼν \nἐν πόλει ὑμετέρῃ, ἐπεὶ οὐκ ἄρ' ἔμελλον ἔγωγε \nνοστήσας οἶκον δὲ φίλην ἐς πατρίδα γαῖαν \nεὐφρανέειν ἄλοχόν τε φίλην καὶ νήπιον υἱόν. \nὣς φάτο, τὸν δ' οὔ τι προσέφη κορυθαίολος Ἕκτωρ, \n", "content_type": "5-lines"}, {"text": "ἀλλὰ παρήϊξεν λελιημένος ὄφρα τάχιστα \nὤσαιτ' Ἀργείους, πολέων δ' ἀπὸ θυμὸν ἕλοιτο. \nοἳ μὲν ἄρ' ἀντίθεον Σαρπηδόνα δῖοι ἑταῖροι \nεἷσαν ὑπ' αἰγιόχοιο Διὸς περικαλλέϊ φηγῷ:  \nἐκ δ' ἄρα οἱ μηροῦ δόρυ μείλινον ὦσε θύραζε \n", "content_type": "5-lines"}, {"text": "ἴφθιμος Πελάγων, ὅς οἱ φίλος ἦεν ἑταῖρος. \nτὸν δ' ἔλιπε ψυχή, κατὰ δ' ὀφθαλμῶν κέχυτ' ἀχλύς: \nαὖτις δ' ἐμπνύνθη, περὶ δὲ πνοιὴ Βορέαο \nζώγρει ἐπιπνείουσα κακῶς κεκαφηότα θυμόν. \nἈργεῖοι δ' ὑπ' Ἄρηϊ καὶ Ἕκτορι χαλκοκορυστῇ \n", "content_type": "5-lines"}, {"text": "οὔτε ποτὲ προτρέποντο μελαινάων ἐπὶ νηῶν \nοὔτε ποτ' ἀντεφέροντο μάχῃ, ἀλλ' αἰὲν ὀπίσσω \nχάζονθ', ὡς ἐπύθοντο μετὰ Τρώεσσιν Ἄρηα. \nἔνθα τίνα πρῶτον τίνα δ' ὕστατον ἐξενάριξαν \nἝκτωρ τε Πριάμοιο πάϊς καὶ χάλκεος Ἄρης; \n", "content_type": "5-lines"}, {"text": "ἀντίθεον Τεύθραντ', ἐπὶ δὲ πλήξιππον Ὀρέστην, \nΤρῆχόν τ' αἰχμητὴν Αἰτώλιον Οἰνόμαόν τε, \nΟἰνοπίδην θ' Ἕλενον καὶ Ὀρέσβιον αἰολομίτρην, \nὅς ῥ' ἐν Ὕλῃ ναίεσκε μέγα πλούτοιο μεμηλώς, \nλίμνῃ κεκλιμένος Κηφισίδι:  πὰρ δέ οἱ ἄλλοι \n", "content_type": "5-lines"}, {"text": "ναῖον Βοιωτοὶ μάλα πίονα δῆμον ἔχοντες. \nτοὺς δ' ὡς οὖν ἐνόησε θεὰ λευκώλενος Ἥρη \nἈργείους ὀλέκοντας ἐνὶ κρατερῇ ὑσμίνῃ, \nαὐτίκ' Ἀθηναίην ἔπεα πτερόεντα προσηύδα:  \nὢ πόποι αἰγιόχοιο Διὸς τέκος Ἀτρυτώνη, \n", "content_type": "5-lines"}, {"text": "ἦ ῥ' ἅλιον τὸν μῦθον ὑπέστημεν Μενελάῳ \nἼλιον ἐκπέρσαντ' εὐτείχεον ἀπονέεσθαι, \nεἰ οὕτω μαίνεσθαι ἐάσομεν οὖλον Ἄρηα. \nἀλλ' ἄγε δὴ καὶ νῶϊ μεδώμεθα θούριδος ἀλκῆς. \nὣς ἔφατ', οὐδ' ἀπίθησε θεὰ γλαυκῶπις Ἀθήνη. \n", "content_type": "5-lines"}, {"text": "ἣ μὲν ἐποιχομένη χρυσάμπυκας ἔντυεν ἵππους \nἭρη πρέσβα θεὰ θυγάτηρ μεγάλοιο Κρόνοιο:  \nἭβη δ' ἀμφ' ὀχέεσσι θοῶς βάλε καμπύλα κύκλα \nχάλκεα ὀκτάκνημα σιδηρέῳ ἄξονι ἀμφίς. \nτῶν ἤτοι χρυσέη ἴτυς ἄφθιτος, αὐτὰρ ὕπερθε \n", "content_type": "5-lines"}, {"text": "χάλκε' ἐπίσσωτρα προσαρηρότα, θαῦμα ἰδέσθαι:  \nπλῆμναι δ' ἀργύρου εἰσὶ περίδρομοι ἀμφοτέρωθεν:  \nδίφρος δὲ χρυσέοισι καὶ ἀργυρέοισιν ἱμᾶσιν \nἐντέταται, δοιαὶ δὲ περίδρομοι ἄντυγές εἰσι. \nτοῦ δ' ἐξ ἀργύρεος ῥυμὸς πέλεν:  αὐτὰρ ἐπ' ἄκρῳ \n", "content_type": "5-lines"}, {"text": "δῆσε χρύσειον καλὸν ζυγόν, ἐν δὲ λέπαδνα \nκάλ' ἔβαλε χρύσει':  ὑπὸ δὲ ζυγὸν ἤγαγεν Ἥρη \nἵππους ὠκύποδας, μεμαυῖ' ἔριδος καὶ ἀϋτῆς. \nαὐτὰρ Ἀθηναίη κούρη Διὸς αἰγιόχοιο \nπέπλον μὲν κατέχευεν ἑανὸν πατρὸς ἐπ' οὔδει \n", "content_type": "5-lines"}, {"text": "ποικίλον, ὅν ῥ' αὐτὴ ποιήσατο καὶ κάμε χερσίν:  \nἣ δὲ χιτῶν' ἐνδῦσα Διὸς νεφεληγερέταο \nτεύχεσιν ἐς πόλεμον θωρήσσετο δακρυόεντα. \nἀμφὶ δ' ἄρ' ὤμοισιν βάλετ' αἰγίδα θυσσανόεσσαν \nδεινήν, ἣν περὶ μὲν πάντῃ Φόβος ἐστεφάνωται, \n", "content_type": "5-lines"}, {"text": "ἐν δ' Ἔρις, ἐν δ' Ἀλκή, ἐν δὲ κρυόεσσα Ἰωκή, \nἐν δέ τε Γοργείη κεφαλὴ δεινοῖο πελώρου \nδεινή τε σμερδνή τε, Διὸς τέρας αἰγιόχοιο. \nκρατὶ δ' ἐπ' ἀμφίφαλον κυνέην θέτο τετραφάληρον \nχρυσείην, ἑκατὸν πολίων πρυλέεσσ' ἀραρυῖαν:  \n", "content_type": "5-lines"}, {"text": "ἐς δ' ὄχεα φλόγεα ποσὶ βήσετο, λάζετο δ' ἔγχος \nβριθὺ μέγα στιβαρόν, τῷ δάμνησι στίχας ἀνδρῶν \nἡρώων, οἷσίν τε κοτέσσεται ὀβριμοπάτρη. \nἭρη δὲ μάστιγι θοῶς ἐπεμαίετ' ἄρ' ἵππους: \nαὐτόμαται δὲ πύλαι μύκον οὐρανοῦ ἃς ἔχον Ὧραι, \n", "content_type": "5-lines"}, {"text": "τῇς ἐπιτέτραπται μέγας οὐρανὸς Οὔλυμπός τε \nἠμὲν ἀνακλῖναι πυκινὸν νέφος ἠδ' ἐπιθεῖναι. \nτῇ ῥα δι' αὐτάων κεντρηνεκέας ἔχον ἵππους: \nεὗρον δὲ Κρονίωνα θεῶν ἄτερ ἥμενον ἄλλων \nἀκροτάτῃ κορυφῇ πολυδειράδος Οὐλύμποιο. \n", "content_type": "5-lines"}, {"text": "ἔνθ' ἵππους στήσασα θεὰ λευκώλενος Ἥρη \nΖῆν' ὕπατον Κρονίδην ἐξείρετο καὶ προσέειπε:  \nΖεῦ πάτερ οὐ νεμεσίζῃ Ἄρῃ τάδε καρτερὰ ἔργα \nὁσσάτιόν τε καὶ οἷον ἀπώλεσε λαὸν Ἀχαιῶν \nμὰψ ἀτὰρ οὐ κατὰ κόσμον ἐμοὶ δ' ἄχος, οἳ δὲ ἕκηλοι \n", "content_type": "5-lines"}, {"text": "τέρπονται Κύπρίς τε καὶ ἀργυρότοξος Ἀπόλλων \nἄφρονα τοῦτον ἀνέντες, ὃς οὔ τινα οἶδε θέμιστα; \nΖεῦ πάτερ ἦ ῥά τί μοι κεχολώσεαι, αἴ κεν Ἄρηα \nλυγρῶς πεπληγυῖα μάχης ἐξαποδίωμαι; \nτὴν δ' ἀπαμειβόμενος προσέφη νεφεληγερέτα Ζεύς: \n", "content_type": "5-lines"}, {"text": "ἄγρει μάν οἱ ἔπορσον Ἀθηναίην ἀγελείην, \nἥ ἑ μάλιστ' εἴωθε κακῇς ὀδύνῃσι πελάζειν. \nὣς ἔφατ', οὐδ' ἀπίθησε θεὰ λευκώλενος Ἥρη, \nμάστιξεν δ' ἵππους: τὼ δ' οὐκ ἀέκοντε πετέσθην \nμεσσηγὺς γαίης τε καὶ οὐρανοῦ ἀστερόεντος. \n", "content_type": "5-lines"}, {"text": "ὅσσον δ' ἠεροειδὲς ἀνὴρ ἴδεν ὀφθαλμοῖσιν \nἥμενος ἐν σκοπιῇ, λεύσσων ἐπὶ οἴνοπα πόντον, \nτόσσον ἐπιθρῴσκουσι θεῶν ὑψηχέες ἵπποι. \nἀλλ' ὅτε δὴ Τροίην ἷξον ποταμώ τε ῥέοντε, \nἧχι ῥοὰς Σιμόεις συμβάλλετον ἠδὲ Σκάμανδρος, \n", "content_type": "5-lines"}, {"text": "ἔνθ' ἵππους ἔστησε θεὰ λευκώλενος Ἥρη \nλύσασ' ἐξ ὀχέων, περὶ δ' ἠέρα πουλὺν ἔχευε:  \nτοῖσιν δ' ἀμβροσίην Σιμόεις ἀνέτειλε νέμεσθαι. \nαἳ δὲ βάτην τρήρωσι πελειάσιν ἴθμαθ' ὁμοῖαι \nἀνδράσιν Ἀργείοισιν ἀλεξέμεναι μεμαυῖαι:  \n", "content_type": "5-lines"}, {"text": "ἀλλ' ὅτε δή ῥ' ἵκανον ὅθι πλεῖστοι καὶ ἄριστοι \nἕστασαν ἀμφὶ βίην Διομήδεος ἱπποδάμοιο \nεἰλόμενοι λείουσιν ἐοικότες ὠμοφάγοισιν \nἢ συσὶ κάπροισιν, τῶν τε σθένος οὐκ ἀλαπαδνόν, \nἔνθα στᾶσ' ἤϋσε θεὰ λευκώλενος Ἥρη \n", "content_type": "5-lines"}, {"text": "Στέντορι εἰσαμένη μεγαλήτορι χαλκεοφώνῳ, \nὃς τόσον αὐδήσασχ' ὅσον ἄλλοι πεντήκοντα:  \nαἰδὼς Ἀργεῖοι κάκ' ἐλέγχεα εἶδος ἀγητοί:  \nὄφρα μὲν ἐς πόλεμον πωλέσκετο δῖος Ἀχιλλεύς, \nοὐδέ ποτε Τρῶες πρὸ πυλάων Δαρδανιάων \n", "content_type": "5-lines"}, {"text": "οἴχνεσκον:  κείνου γὰρ ἐδείδισαν ὄβριμον ἔγχος: \nνῦν δὲ ἑκὰς πόλιος κοίλῃς ἐπὶ νηυσὶ μάχονται. \nὣς εἰποῦσ' ὄτρυνε μένος καὶ θυμὸν ἑκάστου. \nΤυδεΐδῃ δ' ἐπόρουσε θεὰ γλαυκῶπις Ἀθήνη:  \nεὗρε δὲ τόν γε ἄνακτα παρ' ἵπποισιν καὶ ὄχεσφιν \n", "content_type": "5-lines"}, {"text": "ἕλκος ἀναψύχοντα τό μιν βάλε Πάνδαρος ἰῷ. \nἱδρὼς γάρ μιν ἔτειρεν ὑπὸ πλατέος τελαμῶνος \nἀσπίδος εὐκύκλου:  τῷ τείρετο, κάμνε δὲ χεῖρα, \nἂν δ' ἴσχων τελαμῶνα κελαινεφὲς αἷμ' ἀπομόργνυ. \nἱππείου δὲ θεὰ ζυγοῦ ἥψατο φώνησέν τε:  \n", "content_type": "5-lines"}, {"text": "ἦ ὀλίγον οἷ παῖδα ἐοικότα γείνατο Τυδεύς. \nΤυδεύς τοι μικρὸς μὲν ἔην δέμας, ἀλλὰ μαχητής: \nκαί ῥ' ὅτε πέρ μιν ἐγὼ πολεμίζειν οὐκ εἴασκον \nοὐδ' ἐκπαιφάσσειν, ὅτε τ' ἤλυθε νόσφιν Ἀχαιῶν \nἄγγελος ἐς Θήβας πολέας μετὰ Καδμείωνας: \n", "content_type": "5-lines"}, {"text": "δαίνυσθαί μιν ἄνωγον ἐνὶ μεγάροισιν ἕκηλον:  \nαὐτὰρ ὃ θυμὸν ἔχων ὃν καρτερὸν ὡς τὸ πάρος περ \nκούρους Καδμείων προκαλίζετο, πάντα δ' ἐνίκα \nῥηϊδίως: τοίη οἱ ἐγὼν ἐπιτάρροθος ἦα. \nσοὶ δ' ἤτοι μὲν ἐγὼ παρά θ' ἵσταμαι ἠδὲ φυλάσσω, \n", "content_type": "5-lines"}, {"text": "καί σε προφρονέως κέλομαι Τρώεσσι μάχεσθαι:  \nἀλλά σευ ἢ κάματος πολυᾶϊξ γυῖα δέδυκεν \nἤ νύ σέ που δέος ἴσχει ἀκήριον:  οὐ σύ γ' ἔπειτα \nΤυδέος ἔκγονός ἐσσι δαΐφρονος Οἰνεΐδαο. \nτὴν δ' ἀπαμειβόμενος προσέφη κρατερὸς Διομήδης: \n", "content_type": "5-lines"}, {"text": "γιγνώσκω σε θεὰ θύγατερ Διὸς αἰγιόχοιο:  \nτώ τοι προφρονέως ἐρέω ἔπος οὐδ' ἐπικεύσω. \nοὔτέ τί με δέος ἴσχει ἀκήριον οὔτέ τις ὄκνος, \nἀλλ' ἔτι σέων μέμνημαι ἐφετμέων ἃς ἐπέτειλας: \nοὔ μ' εἴας μακάρεσσι θεοῖς ἀντικρὺ μάχεσθαι \n", "content_type": "5-lines"}, {"text": "τοῖς ἄλλοις: ἀτὰρ εἴ κε Διὸς θυγάτηρ Ἀφροδίτη \nἔλθῃσ' ἐς πόλεμον, τήν γ' οὐτάμεν ὀξέϊ χαλκῷ. \nτοὔνεκα νῦν αὐτός τ' ἀναχάζομαι ἠδὲ καὶ ἄλλους \nἈργείους ἐκέλευσα ἀλήμεναι ἐνθάδε πάντας: \nγιγνώσκω γὰρ Ἄρηα μάχην ἀνὰ κοιρανέοντα. \n", "content_type": "5-lines"}, {"text": "τὸν δ' ἠμείβετ' ἔπειτα θεὰ γλαυκῶπις Ἀθήνη:  \nΤυδεΐδη Διόμηδες ἐμῷ κεχαρισμένε θυμῷ \nμήτε σύ γ' Ἄρηα τό γε δείδιθι μήτε τιν' ἄλλον \nἀθανάτων, τοίη τοι ἐγὼν ἐπιτάρροθός εἰμι:  \nἀλλ' ἄγ' ἐπ' Ἄρηϊ πρώτῳ ἔχε μώνυχας ἵππους, \n", "content_type": "5-lines"}, {"text": "τύψον δὲ σχεδίην μηδ' ἅζεο θοῦρον Ἄρηα \nτοῦτον μαινόμενον, τυκτὸν κακόν, ἀλλοπρόσαλλον, \nὃς πρῴην μὲν ἐμοί τε καὶ Ἥρῃ στεῦτ' ἀγορεύων \nΤρωσὶ μαχήσεσθαι, ἀτὰρ Ἀργείοισιν ἀρήξειν, \nνῦν δὲ μετὰ Τρώεσσιν ὁμιλεῖ, τῶν δὲ λέλασται. \n", "content_type": "5-lines"}, {"text": "ὣς φαμένη Σθένελον μὲν ἀφ' ἵππων ὦσε χαμᾶζε, \nχειρὶ πάλιν ἐρύσασ', ὃ δ' ἄρ' ἐμμαπέως ἀπόρουσεν:  \nἣ δ' ἐς δίφρον ἔβαινε παραὶ Διομήδεα δῖον \nἐμμεμαυῖα θεά:  μέγα δ' ἔβραχε φήγινος ἄξων \nβριθοσύνῃ:  δεινὴν γὰρ ἄγεν θεὸν ἄνδρά τ' ἄριστον. \n", "content_type": "5-lines"}, {"text": "λάζετο δὲ μάστιγα καὶ ἡνία Παλλὰς Ἀθήνη:  \nαὐτίκ' ἐπ' Ἄρηϊ πρώτῳ ἔχε μώνυχας ἵππους. \nἤτοι ὃ μὲν Περίφαντα πελώριον ἐξενάριζεν \nΑἰτωλῶν ὄχ' ἄριστον Ὀχησίου ἀγλαὸν υἱόν:  \nτὸν μὲν Ἄρης ἐνάριζε μιαιφόνος: αὐτὰρ Ἀθήνη \n", "content_type": "5-lines"}, {"text": "δῦν' Ἄϊδος κυνέην, μή μιν ἴδοι ὄβριμος Ἄρης. \nὡς δὲ ἴδε βροτολοιγὸς Ἄρης Διομήδεα δῖον, \nἤτοι ὃ μὲν Περίφαντα πελώριον αὐτόθ' ἔασε \nκεῖσθαι ὅθι πρῶτον κτείνων ἐξαίνυτο θυμόν, \nαὐτὰρ ὃ βῆ ῥ' ἰθὺς Διομήδεος ἱπποδάμοιο. \n", "content_type": "5-lines"}, {"text": "οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες, \nπρόσθεν Ἄρης ὠρέξαθ' ὑπὲρ ζυγὸν ἡνία θ' ἵππων \nἔγχεϊ χαλκείῳ μεμαὼς ἀπὸ θυμὸν ἑλέσθαι:  \nκαὶ τό γε χειρὶ λαβοῦσα θεὰ γλαυκῶπις Ἀθήνη \nὦσεν ὑπὲκ δίφροιο ἐτώσιον ἀϊχθῆναι. \n", "content_type": "5-lines"}, {"text": "δεύτερος αὖθ' ὡρμᾶτο βοὴν ἀγαθὸς Διομήδης \nἔγχεϊ χαλκείῳ:  ἐπέρεισε δὲ Παλλὰς Ἀθήνη \nνείατον ἐς κενεῶνα ὅθι ζωννύσκετο μίτρῃ:  \nτῇ ῥά μιν οὖτα τυχών, διὰ δὲ χρόα καλὸν ἔδαψεν, \nἐκ δὲ δόρυ σπάσεν αὖτις: ὃ δ' ἔβραχε χάλκεος Ἄρης \n", "content_type": "5-lines"}, {"text": "ὅσσόν τ' ἐννεάχιλοι ἐπίαχον ἢ δεκάχιλοι \nἀνέρες ἐν πολέμῳ ἔριδα ξυνάγοντες Ἄρηος. \nτοὺς δ' ἄρ' ὑπὸ τρόμος εἷλεν Ἀχαιούς τε Τρῶάς τε \nδείσαντας: τόσον ἔβραχ' Ἄρης ἆτος πολέμοιο. \nοἵη δ' ἐκ νεφέων ἐρεβεννὴ φαίνεται ἀὴρ \n", "content_type": "5-lines"}, {"text": "καύματος ἐξ ἀνέμοιο δυσαέος ὀρνυμένοιο, \nτοῖος Τυδεΐδῃ Διομήδεϊ χάλκεος Ἄρης \nφαίνεθ' ὁμοῦ νεφέεσσιν ἰὼν εἰς οὐρανὸν εὐρύν. \nκαρπαλίμως δ' ἵκανε θεῶν ἕδος αἰπὺν Ὄλυμπον, \nπὰρ δὲ Διὶ Κρονίωνι καθέζετο θυμὸν ἀχεύων, \n", "content_type": "5-lines"}, {"text": "δεῖξεν δ' ἄμβροτον αἷμα καταρρέον ἐξ ὠτειλῆς, \nκαί ῥ' ὀλοφυρόμενος ἔπεα πτερόεντα προσηύδα:  \nΖεῦ πάτερ οὐ νεμεσίζῃ ὁρῶν τάδε καρτερὰ ἔργα; \nαἰεί τοι ῥίγιστα θεοὶ τετληότες εἰμὲν \nἀλλήλων ἰότητι, χάριν ἄνδρεσσι φέροντες. \n", "content_type": "5-lines"}, {"text": "σοὶ πάντες μαχόμεσθα:  σὺ γὰρ τέκες ἄφρονα κούρην \nοὐλομένην, ᾗ τ' αἰὲν ἀήσυλα ἔργα μέμηλεν. \nἄλλοι μὲν γὰρ πάντες ὅσοι θεοί εἰσ' ἐν Ὀλύμπῳ \nσοί τ' ἐπιπείθονται καὶ δεδμήμεσθα ἕκαστος: \nταύτην δ' οὔτ' ἔπεϊ προτιβάλλεαι οὔτέ τι ἔργῳ, \n", "content_type": "5-lines"}, {"text": "ἀλλ' ἀνιεῖς, ἐπεὶ αὐτὸς ἐγείναο παῖδ' ἀΐδηλον:  \nἣ νῦν Τυδέος υἱὸν ὑπερφίαλον Διομήδεα \nμαργαίνειν ἀνέηκεν ἐπ' ἀθανάτοισι θεοῖσι. \nΚύπριδα μὲν πρῶτον σχεδὸν οὔτασε χεῖρ' ἐπὶ καρπῷ, \nαὐτὰρ ἔπειτ' αὐτῷ μοι ἐπέσσυτο δαίμονι ἶσος: \n", "content_type": "5-lines"}, {"text": "ἀλλά μ' ὑπήνεικαν ταχέες πόδες: ἦ τέ κε δηρὸν \nαὐτοῦ πήματ' ἔπασχον ἐν αἰνῇσιν νεκάδεσσιν, \nἤ κε ζὼς ἀμενηνὸς ἔα χαλκοῖο τυπῇσι. \nτὸν δ' ἄρ' ὑπόδρα ἰδὼν προσέφη νεφεληγερέτα Ζεύς. \nμή τί μοι ἀλλοπρόσαλλε παρεζόμενος μινύριζε. \n", "content_type": "5-lines"}, {"text": "ἔχθιστος δέ μοί ἐσσι θεῶν οἳ Ὄλυμπον ἔχουσιν:  \nαἰεὶ γάρ τοι ἔρις τε φίλη πόλεμοί τε μάχαι τε. \nμητρός τοι μένος ἐστὶν ἀάσχετον οὐκ ἐπιεικτὸν \nἭρης: τὴν μὲν ἐγὼ σπουδῇ δάμνημ' ἐπέεσσι:  \nτώ σ' ὀΐω κείνης τάδε πάσχειν ἐννεσίῃσιν. \n", "content_type": "5-lines"}, {"text": "ἀλλ' οὐ μάν σ' ἔτι δηρὸν ἀνέξομαι ἄλγε' ἔχοντα:  \nἐκ γὰρ ἐμεῦ γένος ἐσσί, ἐμοὶ δέ σε γείνατο μήτηρ:  \nεἰ δέ τευ ἐξ ἄλλου γε θεῶν γένευ ὧδ' ἀΐδηλος \nκαί κεν δὴ πάλαι ἦσθα ἐνέρτερος Οὐρανιώνων. \nὣς φάτο, καὶ Παιήον' ἀνώγειν ἰήσασθαι. \n", "content_type": "5-lines"}, {"text": "τῷ δ' ἐπὶ Παιήων ὀδυνήφατα φάρμακα πάσσων \nἠκέσατ':  οὐ μὲν γάρ τι καταθνητός γ' ἐτέτυκτο. \nὡς δ' ὅτ' ὀπὸς γάλα λευκὸν ἐπειγόμενος συνέπηξεν \nὑγρὸν ἐόν, μάλα δ' ὦκα περιτρέφεται κυκόωντι, \nὣς ἄρα καρπαλίμως ἰήσατο θοῦρον Ἄρηα. \n", "content_type": "5-lines"}, {"text": "τὸν δ' Ἥβη λοῦσεν, χαρίεντα δὲ εἵματα ἕσσε:  \nπὰρ δὲ Διὶ Κρονίωνι καθέζετο κύδεϊ γαίων. \nαἳ δ' αὖτις πρὸς δῶμα Διὸς μεγάλοιο νέοντο \nἭρη τ' Ἀργείη καὶ Ἀλαλκομενηῒς Ἀθήνη \nπαύσασαι βροτολοιγὸν Ἄρη' ἀνδροκτασιάων. \n", "content_type": "5-lines"}]}, {"section_num": "6", "section_type": "book", "contents": [{"text": "Τρώων δ' οἰώθη καὶ Ἀχαιῶν φύλοπις αἰνή:  \nπολλὰ δ' ἄρ' ἔνθα καὶ ἔνθ' ἴθυσε μάχη πεδίοιο \nἀλλήλων ἰθυνομένων χαλκήρεα δοῦρα \nμεσσηγὺς Σιμόεντος ἰδὲ Ξάνθοιο ῥοάων. \n", "content_type": "5-lines"}, {"text": "Αἴας δὲ πρῶτος Τελαμώνιος ἕρκος Ἀχαιῶν \nΤρώων ῥῆξε φάλαγγα, φόως δ' ἑτάροισιν ἔθηκεν, \nἄνδρα βαλὼν ὃς ἄριστος ἐνὶ Θρῄκεσσι τέτυκτο \nυἱὸν Ἐϋσσώρου Ἀκάμαντ' ἠΰν τε μέγαν τε. \nτόν ῥ' ἔβαλε πρῶτος κόρυθος φάλον ἱπποδασείης, \n", "content_type": "5-lines"}, {"text": "ἐν δὲ μετώπῳ πῆξε, πέρησε δ' ἄρ' ὀστέον εἴσω \nαἰχμὴ χαλκείη:  τὸν δὲ σκότος ὄσσε κάλυψεν. \nἌξυλον δ' ἄρ' ἔπεφνε βοὴν ἀγαθὸς Διομήδης \nΤευθρανίδην, ὃς ἔναιεν ἐϋκτιμένῃ ἐν Ἀρίσβῃ \nἀφνειὸς βιότοιο, φίλος δ' ἦν ἀνθρώποισι. \n", "content_type": "5-lines"}, {"text": "πάντας γὰρ φιλέεσκεν ὁδῷ ἔπι οἰκία ναίων. \nἀλλά οἱ οὔ τις τῶν γε τότ' ἤρκεσε λυγρὸν ὄλεθρον \nπρόσθεν ὑπαντιάσας, ἀλλ' ἄμφω θυμὸν ἀπηύρα \nαὐτὸν καὶ θεράποντα Καλήσιον, ὅς ῥα τόθ' ἵππων \nἔσκεν ὑφηνίοχος: τὼ δ' ἄμφω γαῖαν ἐδύτην. \n", "content_type": "5-lines"}, {"text": "Δρῆσον δ' Εὐρύαλος καὶ Ὀφέλτιον ἐξενάριξε:  \nβῆ δὲ μετ' Αἴσηπον καὶ Πήδασον, οὕς ποτε νύμφη \nνηῒς Ἀβαρβαρέη τέκ' ἀμύμονι Βουκολίωνι. \nΒουκολίων δ' ἦν υἱὸς ἀγαυοῦ Λαομέδοντος \nπρεσβύτατος γενεῇ, σκότιον δέ ἑ γείνατο μήτηρ:  \n", "content_type": "5-lines"}, {"text": "ποιμαίνων δ' ἐπ' ὄεσσι μίγη φιλότητι καὶ εὐνῇ, \nἣ δ' ὑποκυσαμένη διδυμάονε γείνατο παῖδε. \nκαὶ μὲν τῶν ὑπέλυσε μένος καὶ φαίδιμα γυῖα \nΜηκιστηϊάδης καὶ ἀπ' ὤμων τεύχε' ἐσύλα. \nἈστύαλον δ' ἄρ' ἔπεφνε μενεπτόλεμος Πολυποίτης: \n", "content_type": "5-lines"}, {"text": "Πιδύτην δ' Ὀδυσεὺς Περκώσιον ἐξενάριξεν \nἔγχεϊ χαλκείῳ, Τεῦκρος δ' Ἀρετάονα δῖον. \nἈντίλοχος δ' Ἄβληρον ἐνήρατο δουρὶ φαεινῷ \nΝεστορίδης, Ἔλατον δὲ ἄναξ ἀνδρῶν Ἀγαμέμνων:  \nναῖε δὲ Σατνιόεντος ἐϋρρείταο παρ' ὄχθας \n", "content_type": "5-lines"}, {"text": "Πήδασον αἰπεινήν. Φύλακον δ' ἕλε Λήϊτος ἥρως \nφεύγοντ':  Εὐρύπυλος δὲ Μελάνθιον ἐξενάριξεν. \nἌδρηστον δ' ἄρ' ἔπειτα βοὴν ἀγαθὸς Μενέλαος \nζωὸν ἕλ':  ἵππω γάρ οἱ ἀτυζομένω πεδίοιο \nὄζῳ ἔνι βλαφθέντε μυρικίνῳ ἀγκύλον ἅρμα \n", "content_type": "5-lines"}, {"text": "ἄξαντ' ἐν πρώτῳ ῥυμῷ αὐτὼ μὲν ἐβήτην \nπρὸς πόλιν, ᾗ περ οἱ ἄλλοι ἀτυζόμενοι φοβέοντο, \nαὐτὸς δ' ἐκ δίφροιο παρὰ τροχὸν ἐξεκυλίσθη \nπρηνὴς ἐν κονίῃσιν ἐπὶ στόμα:  πὰρ δέ οἱ ἔστη \nἈτρεΐδης Μενέλαος ἔχων δολιχόσκιον ἔγχος. \n", "content_type": "5-lines"}, {"text": "Ἄδρηστος δ' ἄρ' ἔπειτα λαβὼν ἐλίσσετο γούνων:  \nζώγρει Ἀτρέος υἱέ, σὺ δ' ἄξια δέξαι ἄποινα:  \nπολλὰ δ' ἐν ἀφνειοῦ πατρὸς κειμήλια κεῖται \nχαλκός τε χρυσός τε πολύκμητός τε σίδηρος, \nτῶν κέν τοι χαρίσαιτο πατὴρ ἀπερείσι' ἄποινα \n", "content_type": "5-lines"}, {"text": "εἴ κεν ἐμὲ ζωὸν πεπύθοιτ' ἐπὶ νηυσὶν Ἀχαιῶν. \nὣς φάτο, τῷ δ' ἄρα θυμὸν ἐνὶ στήθεσσιν ἔπειθε:  \nκαὶ δή μιν τάχ' ἔμελλε θοὰς ἐπὶ νῆας Ἀχαιῶν \nδώσειν ᾧ θεράποντι καταξέμεν:  ἀλλ' Ἀγαμέμνων \nἀντίος ἦλθε θέων, καὶ ὁμοκλήσας ἔπος ηὔδα:  \n", "content_type": "5-lines"}, {"text": "ὦ πέπον ὦ Μενέλαε, τί ἢ δὲ σὺ κήδεαι οὕτως \nἀνδρῶν; ἦ σοὶ ἄριστα πεποίηται κατὰ οἶκον \nπρὸς Τρώων; τῶν μή τις ὑπεκφύγοι αἰπὺν ὄλεθρον \nχεῖράς θ' ἡμετέρας, μηδ' ὅν τινα γαστέρι μήτηρ \nκοῦρον ἐόντα φέροι, μηδ' ὃς φύγοι, ἀλλ' ἅμα πάντες \n", "content_type": "5-lines"}, {"text": "Ἰλίου ἐξαπολοίατ' ἀκήδεστοι καὶ ἄφαντοι. \nὣς εἰπὼν ἔτρεψεν ἀδελφειοῦ φρένας ἥρως \nαἴσιμα παρειπών:  ὃ δ' ἀπὸ ἕθεν ὤσατο χειρὶ \nἥρω' Ἄδρηστον:  τὸν δὲ κρείων Ἀγαμέμνων \nοὖτα κατὰ λαπάρην:  ὃ δ' ἀνετράπετ', Ἀτρεΐδης δὲ \n", "content_type": "5-lines"}, {"text": "λὰξ ἐν στήθεσι βὰς ἐξέσπασε μείλινον ἔγχος. \nΝέστωρ δ' Ἀργείοισιν ἐκέκλετο μακρὸν ἀΰσας: \nὦ φίλοι ἥρωες Δαναοὶ θεράποντες Ἄρηος \nμή τις νῦν ἐνάρων ἐπιβαλλόμενος μετόπισθε \nμιμνέτω ὥς κε πλεῖστα φέρων ἐπὶ νῆας ἵκηται, \n", "content_type": "5-lines"}, {"text": "ἀλλ' ἄνδρας κτείνωμεν:  ἔπειτα δὲ καὶ τὰ ἕκηλοι \nνεκροὺς ἂμ πεδίον συλήσετε τεθνηῶτας. \nὣς εἰπὼν ὄτρυνε μένος καὶ θυμὸν ἑκάστου. \nἔνθά κεν αὖτε Τρῶες ἀρηϊφίλων ὑπ' Ἀχαιῶν \nἼλιον εἰσανέβησαν ἀναλκείῃσι δαμέντες, \n", "content_type": "5-lines"}, {"text": "εἰ μὴ ἄρ' Αἰνείᾳ τε καὶ Ἕκτορι εἶπε παραστὰς \nΠριαμίδης Ἕλενος οἰωνοπόλων ὄχ' ἄριστος: \nΑἰνεία τε καὶ Ἕκτορ, ἐπεὶ πόνος ὔμμι μάλιστα \nΤρώων καὶ Λυκίων ἐγκέκλιται, οὕνεκ' ἄριστοι \nπᾶσαν ἐπ' ἰθύν ἐστε μάχεσθαί τε φρονέειν τε, \n", "content_type": "5-lines"}, {"text": "στῆτ' αὐτοῦ, καὶ λαὸν ἐρυκάκετε πρὸ πυλάων \nπάντῃ ἐποιχόμενοι πρὶν αὖτ' ἐν χερσὶ γυναικῶν \nφεύγοντας πεσέειν, δηΐοισι δὲ χάρμα γενέσθαι. \nαὐτὰρ ἐπεί κε φάλαγγας ἐποτρύνητον ἁπάσας, \nἡμεῖς μὲν Δαναοῖσι μαχησόμεθ' αὖθι μένοντες, \n", "content_type": "5-lines"}, {"text": "καὶ μάλα τειρόμενοί περ:  ἀναγκαίη γὰρ ἐπείγει:  \nἝκτορ ἀτὰρ σὺ πόλιν δὲ μετέρχεο, εἰπὲ δ' ἔπειτα \nμητέρι σῇ καὶ ἐμῇ:  ἣ δὲ ξυνάγουσα γεραιὰς \nνηὸν Ἀθηναίης γλαυκώπιδος ἐν πόλει ἄκρῃ \nοἴξασα κληῗδι θύρας ἱεροῖο δόμοιο \n", "content_type": "5-lines"}, {"text": "πέπλον, ὅς οἱ δοκέει χαριέστατος ἠδὲ μέγιστος \nεἶναι ἐνὶ μεγάρῳ καί οἱ πολὺ φίλτατος αὐτῇ, \nθεῖναι Ἀθηναίης ἐπὶ γούνασιν ἠϋκόμοιο, \nκαί οἱ ὑποσχέσθαι δυοκαίδεκα βοῦς ἐνὶ νηῷ \nἤνις ἠκέστας ἱερευσέμεν, αἴ κ' ἐλεήσῃ \n", "content_type": "5-lines"}, {"text": "ἄστύ τε καὶ Τρώων ἀλόχους καὶ νήπια τέκνα, \nὥς κεν Τυδέος υἱὸν ἀπόσχῃ Ἰλίου ἱρῆς \nἄγριον αἰχμητὴν κρατερὸν μήστωρα φόβοιο, \nὃν δὴ ἐγὼ κάρτιστον Ἀχαιῶν φημι γενέσθαι. \nοὐδ' Ἀχιλῆά ποθ' ὧδέ γ' ἐδείδιμεν ὄρχαμον ἀνδρῶν, \n", "content_type": "5-lines"}, {"text": "ὅν πέρ φασι θεᾶς ἐξέμμεναι:  ἀλλ' ὅδε λίην \nμαίνεται, οὐδέ τίς οἱ δύναται μένος ἰσοφαρίζειν. \nὣς ἔφαθ', Ἕκτωρ δ' οὔ τι κασιγνήτῳ ἀπίθησεν. \nαὐτίκα δ' ἐξ ὀχέων σὺν τεύχεσιν ἆλτο χαμᾶζε, \nπάλλων δ' ὀξέα δοῦρα κατὰ στρατὸν ᾤχετο πάντῃ \n", "content_type": "5-lines"}, {"text": "ὀτρύνων μαχέσασθαι, ἔγειρε δὲ φύλοπιν αἰνήν. \nοἳ δ' ἐλελίχθησαν καὶ ἐναντίοι ἔσταν Ἀχαιῶν:  \nἈργεῖοι δ' ὑπεχώρησαν, λῆξαν δὲ φόνοιο, \nφὰν δέ τιν' ἀθανάτων ἐξ οὐρανοῦ ἀστερόεντος \nΤρωσὶν ἀλεξήσοντα κατελθέμεν, ὡς ἐλέλιχθεν. \n", "content_type": "5-lines"}, {"text": "Ἕκτωρ δὲ Τρώεσσιν ἐκέκλετο μακρὸν ἀΰσας: \nΤρῶες ὑπέρθυμοι τηλεκλειτοί τ' ἐπίκουροι \nἀνέρες ἔστε φίλοι, μνήσασθε δὲ θούριδος ἀλκῆς, \nὄφρ' ἂν ἐγὼ βείω προτὶ Ἴλιον, ἠδὲ γέρουσιν \nεἴπω βουλευτῇσι καὶ ἡμετέρῃς ἀλόχοισι \n", "content_type": "5-lines"}, {"text": "δαίμοσιν ἀρήσασθαι, ὑποσχέσθαι δ' ἑκατόμβας. \nὣς ἄρα φωνήσας ἀπέβη κορυθαίολος Ἕκτωρ:  \nἀμφὶ δέ μιν σφυρὰ τύπτε καὶ αὐχένα δέρμα κελαινὸν \nἄντυξ ἣ πυμάτη θέεν ἀσπίδος ὀμφαλοέσσης. \nΓλαῦκος δ' Ἱππολόχοιο πάϊς καὶ Τυδέος υἱὸς \n", "content_type": "5-lines"}, {"text": "ἐς μέσον ἀμφοτέρων συνίτην μεμαῶτε μάχεσθαι. \nοἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντε, \nτὸν πρότερος προσέειπε βοὴν ἀγαθὸς Διομήδης: \nτίς δὲ σύ ἐσσι φέριστε καταθνητῶν ἀνθρώπων; \nοὐ μὲν γάρ ποτ' ὄπωπα μάχῃ ἔνι κυδιανείρῃ \n", "content_type": "5-lines"}, {"text": "τὸ πρίν:  ἀτὰρ μὲν νῦν γε πολὺ προβέβηκας ἁπάντων \nσῷ θάρσει, ὅ τ' ἐμὸν δολιχόσκιον ἔγχος ἔμεινας: \nδυστήνων δέ τε παῖδες ἐμῷ μένει ἀντιόωσιν. \nεἰ δέ τις ἀθανάτων γε κατ' οὐρανοῦ εἰλήλουθας, \nοὐκ ἂν ἔγωγε θεοῖσιν ἐπουρανίοισι μαχοίμην. \n", "content_type": "5-lines"}, {"text": "οὐδὲ γὰρ οὐδὲ Δρύαντος υἱὸς κρατερὸς Λυκόοργος \nδὴν ἦν, ὅς ῥα θεοῖσιν ἐπουρανίοισιν ἔριζεν:  \nὅς ποτε μαινομένοιο Διωνύσοιο τιθήνας \nσεῦε κατ' ἠγάθεον Νυσήϊον:  αἳ δ' ἅμα πᾶσαι \nθύσθλα χαμαὶ κατέχευαν ὑπ' ἀνδροφόνοιο Λυκούργου \n", "content_type": "5-lines"}, {"text": "θεινόμεναι βουπλῆγι:  Διώνυσος δὲ φοβηθεὶς \nδύσεθ' ἁλὸς κατὰ κῦμα, Θέτις δ' ὑπεδέξατο κόλπῳ \nδειδιότα:  κρατερὸς γὰρ ἔχε τρόμος ἀνδρὸς ὁμοκλῇ. \nτῷ μὲν ἔπειτ' ὀδύσαντο θεοὶ ῥεῖα ζώοντες, \nκαί μιν τυφλὸν ἔθηκε Κρόνου πάϊς: οὐδ' ἄρ' ἔτι δὴν \n", "content_type": "5-lines"}, {"text": "ἦν, ἐπεὶ ἀθανάτοισιν ἀπήχθετο πᾶσι θεοῖσιν:  \nοὐδ' ἂν ἐγὼ μακάρεσσι θεοῖς ἐθέλοιμι μάχεσθαι. \nεἰ δέ τίς ἐσσι βροτῶν οἳ ἀρούρης καρπὸν ἔδουσιν, \nἆσσον ἴθ' ὥς κεν θᾶσσον ὀλέθρου πείραθ' ἵκηαι. \nτὸν δ' αὖθ' Ἱππολόχοιο προσηύδα φαίδιμος υἱός: \n", "content_type": "5-lines"}, {"text": "Τυδεΐδη μεγάθυμε τί ἢ γενεὴν ἐρεείνεις; \nοἵη περ φύλλων γενεὴ τοίη δὲ καὶ ἀνδρῶν. \nφύλλα τὰ μέν τ' ἄνεμος χαμάδις χέει, ἄλλα δέ θ' ὕλη \nτηλεθόωσα φύει, ἔαρος δ' ἐπιγίγνεται ὥρη:  \nὣς ἀνδρῶν γενεὴ ἣ μὲν φύει ἣ δ' ἀπολήγει. \n", "content_type": "5-lines"}, {"text": "εἰ δ' ἐθέλεις καὶ ταῦτα δαήμεναι ὄφρ' ἐῢ εἰδῇς \nἡμετέρην γενεήν, πολλοὶ δέ μιν ἄνδρες ἴσασιν:  \nἔστι πόλις Ἐφύρη μυχῷ Ἄργεος ἱπποβότοιο, \nἔνθα δὲ Σίσυφος ἔσκεν, ὃ κέρδιστος γένετ' ἀνδρῶν, \nΣίσυφος Αἰολίδης: ὃ δ' ἄρα Γλαῦκον τέκεθ' υἱόν, \n", "content_type": "5-lines"}, {"text": "αὐτὰρ Γλαῦκος τίκτεν ἀμύμονα Βελλεροφόντην:  \nτῷ δὲ θεοὶ κάλλός τε καὶ ἠνορέην ἐρατεινὴν \nὤπασαν:  αὐτάρ οἱ Προῖτος κακὰ μήσατο θυμῷ, \nὅς ῥ' ἐκ δήμου ἔλασσεν, ἐπεὶ πολὺ φέρτερος ἦεν, \nἈργείων:  Ζεὺς γάρ οἱ ὑπὸ σκήπτρῳ ἐδάμασσε. \n", "content_type": "5-lines"}, {"text": "τῷ δὲ γυνὴ Προίτου ἐπεμήνατο δῖ' Ἄντεια \nκρυπταδίῃ φιλότητι μιγήμεναι:  ἀλλὰ τὸν οὔ τι \nπεῖθ' ἀγαθὰ φρονέοντα δαΐφρονα Βελλεροφόντην. \nἣ δὲ ψευσαμένη Προῖτον βασιλῆα προσηύδα:  \nτεθναίης ὦ Προῖτ', ἢ κάκτανε Βελλεροφόντην, \n", "content_type": "5-lines"}, {"text": "ὅς μ' ἔθελεν φιλότητι μιγήμεναι οὐκ ἐθελούσῃ. \nὣς φάτο, τὸν δὲ ἄνακτα χόλος λάβεν οἷον ἄκουσε:  \nκτεῖναι μέν ῥ' ἀλέεινε, σεβάσσατο γὰρ τό γε θυμῷ, \nπέμπε δέ μιν Λυκίην δέ, πόρεν δ' ὅ γε σήματα λυγρὰ \nγράψας ἐν πίνακι πτυκτῷ θυμοφθόρα πολλά, \n", "content_type": "5-lines"}, {"text": "δεῖξαι δ' ἠνώγειν ᾧ πενθερῷ ὄφρ' ἀπόλοιτο. \nαὐτὰρ ὁ βῆ Λυκίην δὲ θεῶν ὑπ' ἀμύμονι πομπῇ. \nἀλλ' ὅτε δὴ Λυκίην ἷξε Ξάνθόν τε ῥέοντα, \nπροφρονέως μιν τῖεν ἄναξ Λυκίης εὐρείης: \nἐννῆμαρ ξείνισσε καὶ ἐννέα βοῦς ἱέρευσεν. \n", "content_type": "5-lines"}, {"text": "ἀλλ' ὅτε δὴ δεκάτη ἐφάνη ῥοδοδάκτυλος Ἠὼς \nκαὶ τότε μιν ἐρέεινε καὶ ᾔτεε σῆμα ἰδέσθαι \nὅττί ῥά οἱ γαμβροῖο πάρα Προίτοιο φέροιτο. \nαὐτὰρ ἐπεὶ δὴ σῆμα κακὸν παρεδέξατο γαμβροῦ, \nπρῶτον μέν ῥα Χίμαιραν ἀμαιμακέτην ἐκέλευσε \n", "content_type": "5-lines"}, {"text": "πεφνέμεν:  ἣ δ' ἄρ' ἔην θεῖον γένος οὐδ' ἀνθρώπων, \nπρόσθε λέων, ὄπιθεν δὲ δράκων, μέσση δὲ χίμαιρα, \nδεινὸν ἀποπνείουσα πυρὸς μένος αἰθομένοιο, \nκαὶ τὴν μὲν κατέπεφνε θεῶν τεράεσσι πιθήσας. \nδεύτερον αὖ Σολύμοισι μαχέσσατο κυδαλίμοισι:  \n", "content_type": "5-lines"}, {"text": "καρτίστην δὴ τήν γε μάχην φάτο δύμεναι ἀνδρῶν. \nτὸ τρίτον αὖ κατέπεφνεν Ἀμαζόνας ἀντιανείρας. \nτῷ δ' ἄρ' ἀνερχομένῳ πυκινὸν δόλον ἄλλον ὕφαινε:  \nκρίνας ἐκ Λυκίης εὐρείης φῶτας ἀρίστους \nεἷσε λόχον:  τοὶ δ' οὔ τι πάλιν οἶκον δὲ νέοντο:  \n", "content_type": "5-lines"}, {"text": "πάντας γὰρ κατέπεφνεν ἀμύμων Βελλεροφόντης. \nἀλλ' ὅτε δὴ γίγνωσκε θεοῦ γόνον ἠῢν ἐόντα \nαὐτοῦ μιν κατέρυκε, δίδου δ' ὅ γε θυγατέρα ἥν, \nδῶκε δέ οἱ τιμῆς βασιληΐδος ἥμισυ πάσης: \nκαὶ μέν οἱ Λύκιοι τέμενος τάμον ἔξοχον ἄλλων \n", "content_type": "5-lines"}, {"text": "καλὸν φυταλιῆς καὶ ἀρούρης, ὄφρα νέμοιτο. \nἣ δ' ἔτεκε τρία τέκνα δαΐφρονι Βελλεροφόντῃ \nἼσανδρόν τε καὶ Ἱππόλοχον καὶ Λαοδάμειαν. \nΛαοδαμείῃ μὲν παρελέξατο μητίετα Ζεύς, \nἣ δ' ἔτεκ' ἀντίθεον Σαρπηδόνα χαλκοκορυστήν. \n", "content_type": "5-lines"}, {"text": "ἀλλ' ὅτε δὴ καὶ κεῖνος ἀπήχθετο πᾶσι θεοῖσιν, \nἤτοι ὃ κὰπ πεδίον τὸ Ἀλήϊον οἶος ἀλᾶτο \nὃν θυμὸν κατέδων, πάτον ἀνθρώπων ἀλεείνων:  \nἼσανδρον δέ οἱ υἱὸν Ἄρης ἆτος πολέμοιο \nμαρνάμενον Σολύμοισι κατέκτανε κυδαλίμοισι:  \n", "content_type": "5-lines"}, {"text": "τὴν δὲ χολωσαμένη χρυσήνιος Ἄρτεμις ἔκτα. \nἹππόλοχος δέ μ' ἔτικτε, καὶ ἐκ τοῦ φημι γενέσθαι:  \nπέμπε δέ μ' ἐς Τροίην, καί μοι μάλα πόλλ' ἐπέτελλεν \nαἰὲν ἀριστεύειν καὶ ὑπείροχον ἔμμεναι ἄλλων, \nμηδὲ γένος πατέρων αἰσχυνέμεν, οἳ μέγ' ἄριστοι \n", "content_type": "5-lines"}, {"text": "ἔν τ' Ἐφύρῃ ἐγένοντο καὶ ἐν Λυκίῃ εὐρείῃ. \nταύτης τοι γενεῆς τε καὶ αἵματος εὔχομαι εἶναι. \nὣς φάτο, γήθησεν δὲ βοὴν ἀγαθὸς Διομήδης: \nἔγχος μὲν κατέπηξεν ἐπὶ χθονὶ πουλυβοτείρῃ, \nαὐτὰρ ὃ μειλιχίοισι προσηύδα ποιμένα λαῶν:  \n", "content_type": "5-lines"}, {"text": "ἦ ῥά νύ μοι ξεῖνος πατρώϊός ἐσσι παλαιός: \nΟἰνεὺς γάρ ποτε δῖος ἀμύμονα Βελλεροφόντην \nξείνισ' ἐνὶ μεγάροισιν ἐείκοσιν ἤματ' ἐρύξας: \nοἳ δὲ καὶ ἀλλήλοισι πόρον ξεινήϊα καλά:  \nΟἰνεὺς μὲν ζωστῆρα δίδου φοίνικι φαεινόν, \n", "content_type": "5-lines"}, {"text": "Βελλεροφόντης δὲ χρύσεον δέπας ἀμφικύπελλον \nκαί μιν ἐγὼ κατέλειπον ἰὼν ἐν δώμασ' ἐμοῖσι. \nΤυδέα δ' οὐ μέμνημαι, ἐπεί μ' ἔτι τυτθὸν ἐόντα \nκάλλιφ', ὅτ' ἐν Θήβῃσιν ἀπώλετο λαὸς Ἀχαιῶν. \nτὼ νῦν σοὶ μὲν ἐγὼ ξεῖνος φίλος Ἄργεϊ μέσσῳ \n", "content_type": "5-lines"}, {"text": "εἰμί, σὺ δ' ἐν Λυκίῃ ὅτε κεν τῶν δῆμον ἵκωμαι. \nἔγχεα δ' ἀλλήλων ἀλεώμεθα καὶ δι' ὁμίλου:  \nπολλοὶ μὲν γὰρ ἐμοὶ Τρῶες κλειτοί τ' ἐπίκουροι \nκτείνειν ὅν κε θεός γε πόρῃ καὶ ποσσὶ κιχείω, \nπολλοὶ δ' αὖ σοὶ Ἀχαιοὶ ἐναιρέμεν ὅν κε δύνηαι. \n", "content_type": "5-lines"}, {"text": "τεύχεα δ' ἀλλήλοις ἐπαμείψομεν, ὄφρα καὶ οἵδε \nγνῶσιν ὅτι ξεῖνοι πατρώϊοι εὐχόμεθ' εἶναι. \nὣς ἄρα φωνήσαντε καθ' ἵππων ἀΐξαντε \nχεῖράς τ' ἀλλήλων λαβέτην καὶ πιστώσαντο:  \nἔνθ' αὖτε Γλαύκῳ Κρονίδης φρένας ἐξέλετο Ζεύς, \n", "content_type": "5-lines"}, {"text": "ὃς πρὸς Τυδεΐδην Διομήδεα τεύχε' ἄμειβε \nχρύσεα χαλκείων, ἑκατόμβοι' ἐννεαβοίων. \nἝκτωρ δ' ὡς Σκαιάς τε πύλας καὶ φηγὸν ἵκανεν, \nἀμφ' ἄρα μιν Τρώων ἄλοχοι θέον ἠδὲ θύγατρες \nεἰρόμεναι παῖδάς τε κασιγνήτους τε ἔτας τε \n", "content_type": "5-lines"}, {"text": "καὶ πόσιας: ὃ δ' ἔπειτα θεοῖς εὔχεσθαι ἀνώγει \nπάσας ἑξείης: πολλῇσι δὲ κήδε' ἐφῆπτο. \nἀλλ' ὅτε δὴ Πριάμοιο δόμον περικαλλέ' ἵκανε \nξεστῇς αἰθούσῃσι τετυγμένον:  αὐτὰρ ἐν αὐτῷ \nπεντήκοντ' ἔνεσαν θάλαμοι ξεστοῖο λίθοιο \n", "content_type": "5-lines"}, {"text": "πλησίον ἀλλήλων δεδμημένοι, ἔνθα δὲ παῖδες \nκοιμῶντο Πριάμοιο παρὰ μνηστῇς ἀλόχοισι, \nκουράων δ' ἑτέρωθεν ἐναντίοι ἔνδοθεν αὐλῆς \nδώδεκ' ἔσαν τέγεοι θάλαμοι ξεστοῖο λίθοιο \nπλησίον ἀλλήλων δεδμημένοι, ἔνθα δὲ γαμβροὶ \n", "content_type": "5-lines"}, {"text": "κοιμῶντο Πριάμοιο παρ' αἰδοίῃς ἀλόχοισιν:  \nἔνθά οἱ ἠπιόδωρος ἐναντίη ἤλυθε μήτηρ \nΛαοδίκην ἐσάγουσα θυγατρῶν εἶδος ἀρίστην:  \nἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:  \nτέκνον τίπτε λιπὼν πόλεμον θρασὺν εἰλήλουθας; \n", "content_type": "5-lines"}, {"text": "ἦ μάλα δὴ τείρουσι δυσώνυμοι υἷες Ἀχαιῶν \nμαρνάμενοι περὶ ἄστυ:  σὲ δ' ἐνθάδε θυμὸς ἀνῆκεν \nἐλθόντ' ἐξ ἄκρης πόλιος Διὶ χεῖρας ἀνασχεῖν. \nἀλλὰ μέν' ὄφρά κέ τοι μελιηδέα οἶνον ἐνείκω, \nὡς σπείσῃς Διὶ πατρὶ καὶ ἄλλοις ἀθανάτοισι \n", "content_type": "5-lines"}, {"text": "πρῶτον, ἔπειτα δὲ καὐτὸς ὀνήσεαι αἴ κε πίῃσθα. \nἀνδρὶ δὲ κεκμηῶτι μένος μέγα οἶνος ἀέξει, \nὡς τύνη κέκμηκας ἀμύνων σοῖσιν ἔτῃσι. \nτὴν δ' ἠμείβετ' ἔπειτα μέγας κορυθαίολος Ἕκτωρ:  \nμή μοι οἶνον ἄειρε μελίφρονα πότνια μῆτερ, \n", "content_type": "5-lines"}, {"text": "μή μ' ἀπογυιώσῃς μένεος, ἀλκῆς τε λάθωμαι:  \nχερσὶ δ' ἀνίπτοισιν Διὶ λείβειν αἴθοπα οἶνον \nἅζομαι:  οὐδέ πῃ ἔστι κελαινεφέϊ Κρονίωνι \nαἵματι καὶ λύθρῳ πεπαλαγμένον εὐχετάασθαι. \nἀλλὰ σὺ μὲν πρὸς νηὸν Ἀθηναίης ἀγελείης \n", "content_type": "5-lines"}, {"text": "ἔρχεο σὺν θυέεσσιν ἀολλίσσασα γεραιάς: \nπέπλον δ', ὅς τίς τοι χαριέστατος ἠδὲ μέγιστος \nἔστιν ἐνὶ μεγάρῳ καί τοι πολὺ φίλτατος αὐτῇ, \nτὸν θὲς Ἀθηναίης ἐπὶ γούνασιν ἠϋκόμοιο, \nκαί οἱ ὑποσχέσθαι δυοκαίδεκα βοῦς ἐνὶ νηῷ \n", "content_type": "5-lines"}, {"text": "ἤνις ἠκέστας ἱερευσέμεν, αἴ κ' ἐλεήσῃ \nἄστύ τε καὶ Τρώων ἀλόχους καὶ νήπια τέκνα, \nαἴ κεν Τυδέος υἱὸν ἀπόσχῃ Ἰλίου ἱρῆς \nἄγριον αἰχμητὴν κρατερὸν μήστωρα φόβοιο. \nἀλλὰ σὺ μὲν πρὸς νηὸν Ἀθηναίης ἀγελείης \n", "content_type": "5-lines"}, {"text": "ἔρχευ, ἐγὼ δὲ Πάριν μετελεύσομαι ὄφρα καλέσσω \nαἴ κ' ἐθέλῃσ' εἰπόντος ἀκουέμεν:  ὥς κέ οἱ αὖθι \nγαῖα χάνοι:  μέγα γάρ μιν Ὀλύμπιος ἔτρεφε πῆμα \nΤρωσί τε καὶ Πριάμῳ μεγαλήτορι τοῖό τε παισίν. \nεἰ κεῖνόν γε ἴδοιμι κατελθόντ' Ἄϊδος εἴσω \n", "content_type": "5-lines"}, {"text": "φαίην κε φρέν' ἀτέρπου ὀϊζύος ἐκλελαθέσθαι. \nὣς ἔφαθ', ἣ δὲ μολοῦσα ποτὶ μέγαρ' ἀμφιπόλοισι \nκέκλετο:  ταὶ δ' ἄρ' ἀόλλισσαν κατὰ ἄστυ γεραιάς. \nαὐτὴ δ' ἐς θάλαμον κατεβήσετο κηώεντα, \nἔνθ' ἔσάν οἱ πέπλοι παμποίκιλα ἔργα γυναικῶν \n", "content_type": "5-lines"}, {"text": "Σιδονίων, τὰς αὐτὸς Ἀλέξανδρος θεοειδὴς \nἤγαγε Σιδονίηθεν ἐπιπλὼς εὐρέα πόντον, \nτὴν ὁδὸν ἣν Ἑλένην περ ἀνήγαγεν εὐπατέρειαν:  \nτῶν ἕν' ἀειραμένη Ἑκάβη φέρε δῶρον Ἀθήνῃ, \nὃς κάλλιστος ἔην ποικίλμασιν ἠδὲ μέγιστος, \n", "content_type": "5-lines"}, {"text": "ἀστὴρ δ' ὣς ἀπέλαμπεν:  ἔκειτο δὲ νείατος ἄλλων. \nβῆ δ' ἰέναι, πολλαὶ δὲ μετεσσεύοντο γεραιαί. \nαἳ δ' ὅτε νηὸν ἵκανον Ἀθήνης ἐν πόλει ἄκρῃ, \nτῇσι θύρας ὤϊξε Θεανὼ καλλιπάρῃος \nΚισσηῒς ἄλοχος Ἀντήνορος ἱπποδάμοιο:  \n", "content_type": "5-lines"}, {"text": "τὴν γὰρ Τρῶες ἔθηκαν Ἀθηναίης ἱέρειαν. \nαἳ δ' ὀλολυγῇ πᾶσαι Ἀθήνῃ χεῖρας ἀνέσχον:  \nἣ δ' ἄρα πέπλον ἑλοῦσα Θεανὼ καλλιπάρῃος \nθῆκεν Ἀθηναίης ἐπὶ γούνασιν ἠϋκόμοιο, \nεὐχομένη δ' ἠρᾶτο Διὸς κούρῃ μεγάλοιο:  \n", "content_type": "5-lines"}, {"text": "πότνι' Ἀθηναίη ἐρυσίπτολι δῖα θεάων \nἆξον δὴ ἔγχος Διομήδεος, ἠδὲ καὶ αὐτὸν \nπρηνέα δὸς πεσέειν Σκαιῶν προπάροιθε πυλάων, \nὄφρά τοι αὐτίκα νῦν δυοκαίδεκα βοῦς ἐνὶ νηῷ \nἤνις ἠκέστας ἱερεύσομεν, αἴ κ' ἐλεήσῃς \n", "content_type": "5-lines"}, {"text": "ἄστύ τε καὶ Τρώων ἀλόχους καὶ νήπια τέκνα. \nὣς ἔφατ' εὐχομένη, ἀνένευε δὲ Παλλὰς Ἀθήνη. \nὣς αἳ μέν ῥ' εὔχοντο Διὸς κούρῃ μεγάλοιο, \nἝκτωρ δὲ πρὸς δώματ' Ἀλεξάνδροιο βεβήκει \nκαλά, τά ῥ' αὐτὸς ἔτευξε σὺν ἀνδράσιν οἳ τότ' ἄριστοι \n", "content_type": "5-lines"}, {"text": "ἦσαν ἐνὶ Τροίῃ ἐριβώλακι τέκτονες ἄνδρες, \nοἵ οἱ ἐποίησαν θάλαμον καὶ δῶμα καὶ αὐλὴν \nἐγγύθι τε Πριάμοιο καὶ Ἕκτορος ἐν πόλει ἄκρῃ. \nἔνθ' Ἕκτωρ εἰσῆλθε Διῒ φίλος, ἐν δ' ἄρα χειρὶ \nἔγχος ἔχ' ἑνδεκάπηχυ:  πάροιθε δὲ λάμπετο δουρὸς \n", "content_type": "5-lines"}, {"text": "αἰχμὴ χαλκείη, περὶ δὲ χρύσεος θέε πόρκης. \nτὸν δ' εὗρ' ἐν θαλάμῳ περικαλλέα τεύχε' ἕποντα \nἀσπίδα καὶ θώρηκα, καὶ ἀγκύλα τόξ' ἁφόωντα:  \nἈργείη δ' Ἑλένη μετ' ἄρα δμῳῇσι γυναιξὶν \nἧστο καὶ ἀμφιπόλοισι περικλυτὰ ἔργα κέλευε. \n", "content_type": "5-lines"}, {"text": "τὸν δ' Ἕκτωρ νείκεσσεν ἰδὼν αἰσχροῖς ἐπέεσσι:  \nδαιμόνι' οὐ μὲν καλὰ χόλον τόνδ' ἔνθεο θυμῷ, \nλαοὶ μὲν φθινύθουσι περὶ πτόλιν αἰπύ τε τεῖχος \nμαρνάμενοι:  σέο δ' εἵνεκ' ἀϋτή τε πτόλεμός τε \nἄστυ τόδ' ἀμφιδέδηε:  σὺ δ' ἂν μαχέσαιο καὶ ἄλλῳ, \n", "content_type": "5-lines"}, {"text": "ὅν τινά που μεθιέντα ἴδοις στυγεροῦ πολέμοιο. \nἀλλ' ἄνα μὴ τάχα ἄστυ πυρὸς δηΐοιο θέρηται. \nτὸν δ' αὖτε προσέειπεν Ἀλέξανδρος θεοειδής: \nἝκτορ ἐπεί με κατ' αἶσαν ἐνείκεσας οὐδ' ὑπὲρ αἶσαν, \nτοὔνεκά τοι ἐρέω:  σὺ δὲ σύνθεο καί μευ ἄκουσον:  \n", "content_type": "5-lines"}, {"text": "οὔ τοι ἐγὼ Τρώων τόσσον χόλῳ οὐδὲ νεμέσσι \nἥμην ἐν θαλάμῳ, ἔθελον δ' ἄχεϊ προτραπέσθαι. \nνῦν δέ με παρειποῦσ' ἄλοχος μαλακοῖς ἐπέεσσιν \nὅρμησ' ἐς πόλεμον:  δοκέει δέ μοι ὧδε καὶ αὐτῷ \nλώϊον ἔσσεσθαι:  νίκη δ' ἐπαμείβεται ἄνδρας. \n", "content_type": "5-lines"}, {"text": "ἀλλ' ἄγε νῦν ἐπίμεινον, Ἀρήϊα τεύχεα δύω:  \nἢ ἴθ', ἐγὼ δὲ μέτειμι:  κιχήσεσθαι δέ σ' ὀΐω. \nὣς φάτο, τὸν δ' οὔ τι προσέφη κορυθαίολος Ἕκτωρ:  \nτὸν δ' Ἑλένη μύθοισι προσηύδα μειλιχίοισι:  \nδᾶερ ἐμεῖο κυνὸς κακομηχάνου ὀκρυοέσσης, \n", "content_type": "5-lines"}, {"text": "ὥς μ' ὄφελ' ἤματι τῷ ὅτε με πρῶτον τέκε μήτηρ \nοἴχεσθαι προφέρουσα κακὴ ἀνέμοιο θύελλα \nεἰς ὄρος ἢ εἰς κῦμα πολυφλοίσβοιο θαλάσσης, \nἔνθά με κῦμ' ἀπόερσε πάρος τάδε ἔργα γενέσθαι. \nαὐτὰρ ἐπεὶ τάδε γ' ὧδε θεοὶ κακὰ τεκμήραντο, \n", "content_type": "5-lines"}, {"text": "ἀνδρὸς ἔπειτ' ὤφελλον ἀμείνονος εἶναι ἄκοιτις, \nὃς ᾔδη νέμεσίν τε καὶ αἴσχεα πόλλ' ἀνθρώπων. \nτούτῳ δ' οὔτ' ἂρ νῦν φρένες ἔμπεδοι οὔτ' ἄρ' ὀπίσσω \nἔσσονται:  τὼ καί μιν ἐπαυρήσεσθαι ὀΐω. \nἀλλ' ἄγε νῦν εἴσελθε καὶ ἕζεο τῷδ' ἐπὶ δίφρῳ \n", "content_type": "5-lines"}, {"text": "δᾶερ, ἐπεί σε μάλιστα πόνος φρένας ἀμφιβέβηκεν \nεἵνεκ' ἐμεῖο κυνὸς καὶ Ἀλεξάνδρου ἕνεκ' ἄτης, \nοἷσιν ἐπὶ Ζεὺς θῆκε κακὸν μόρον, ὡς καὶ ὀπίσσω \nἀνθρώποισι πελώμεθ' ἀοίδιμοι ἐσσομένοισι. \nτὴν δ' ἠμείβετ' ἔπειτα μέγας κορυθαίολος Ἕκτωρ \n", "content_type": "5-lines"}, {"text": "μή με κάθιζ' Ἑλένη φιλέουσά περ:  οὐδέ με πείσεις: \nἤδη γάρ μοι θυμὸς ἐπέσσυται ὄφρ' ἐπαμύνω \nΤρώεσσ', οἳ μέγ' ἐμεῖο ποθὴν ἀπεόντος ἔχουσιν. \nἀλλὰ σύ γ' ὄρνυθι τοῦτον, ἐπειγέσθω δὲ καὶ αὐτός, \nὥς κεν ἔμ' ἔντοσθεν πόλιος καταμάρψῃ ἐόντα. \n", "content_type": "5-lines"}, {"text": "καὶ γὰρ ἐγὼν οἶκον δὲ ἐλεύσομαι ὄφρα ἴδωμαι \nοἰκῆας ἄλοχόν τε φίλην καὶ νήπιον υἱόν. \nοὐ γὰρ οἶδ' εἰ ἔτι σφιν ὑπότροπος ἵξομαι αὖτις, \nἦ ἤδη μ' ὑπὸ χερσὶ θεοὶ δαμόωσιν Ἀχαιῶν. \nὣς ἄρα φωνήσας ἀπέβη κορυθαίολος Ἕκτωρ:  \n", "content_type": "5-lines"}, {"text": "αἶψα δ' ἔπειθ' ἵκανε δόμους εὖ ναιετάοντας, \nοὐδ' εὗρ' Ἀνδρομάχην λευκώλενον ἐν μεγάροισιν, \nἀλλ' ἥ γε ξὺν παιδὶ καὶ ἀμφιπόλῳ ἐϋπέπλῳ \nπύργῳ ἐφεστήκει γοόωσά τε μυρομένη τε. \nἝκτωρ δ' ὡς οὐκ ἔνδον ἀμύμονα τέτμεν ἄκοιτιν \n", "content_type": "5-lines"}, {"text": "ἔστη ἐπ' οὐδὸν ἰών, μετὰ δὲ δμῳῇσιν ἔειπεν:  \nεἰ δ' ἄγε μοι δμῳαὶ νημερτέα μυθήσασθε:  \nπῇ ἔβη Ἀνδρομάχη λευκώλενος ἐκ μεγάροιο; \nἠέ πῃ ἐς γαλόων ἢ εἰνατέρων ἐϋπέπλων \nἢ ἐς Ἀθηναίης ἐξοίχεται, ἔνθά περ ἄλλαι \n", "content_type": "5-lines"}, {"text": "Τρῳαὶ ἐϋπλόκαμοι δεινὴν θεὸν ἱλάσκονται; \nτὸν δ' αὖτ' ὀτρηρὴ ταμίη πρὸς μῦθον ἔειπεν:  \nἝκτορ ἐπεὶ μάλ' ἄνωγας ἀληθέα μυθήσασθαι, \nοὔτέ πῃ ἐς γαλόων οὔτ' εἰνατέρων ἐϋπέπλων \nοὔτ' ἐς Ἀθηναίης ἐξοίχεται, ἔνθά περ ἄλλαι \n", "content_type": "5-lines"}, {"text": "Τρῳαὶ ἐϋπλόκαμοι δεινὴν θεὸν ἱλάσκονται, \nἀλλ' ἐπὶ πύργον ἔβη μέγαν Ἰλίου, οὕνεκ' ἄκουσε \nτείρεσθαι Τρῶας, μέγα δὲ κράτος εἶναι Ἀχαιῶν. \nἣ μὲν δὴ πρὸς τεῖχος ἐπειγομένη ἀφικάνει \nμαινομένῃ ἐϊκυῖα:  φέρει δ' ἅμα παῖδα τιθήνη. \n", "content_type": "5-lines"}, {"text": "ἦ ῥα γυνὴ ταμίη, ὃ δ' ἀπέσσυτο δώματος Ἕκτωρ \nτὴν αὐτὴν ὁδὸν αὖτις ἐϋκτιμένας κατ' ἀγυιάς. \nεὖτε πύλας ἵκανε διερχόμενος μέγα ἄστυ \nΣκαιάς, τῇ ἄρ' ἔμελλε διεξίμεναι πεδίον δέ, \nἔνθ' ἄλοχος πολύδωρος ἐναντίη ἦλθε θέουσα \n", "content_type": "5-lines"}, {"text": "Ἀνδρομάχη θυγάτηρ μεγαλήτορος Ἠετίωνος \nἨετίων ὃς ἔναιεν ὑπὸ Πλάκῳ ὑληέσσῃ \nΘήβῃ Ὑποπλακίῃ Κιλίκεσσ' ἄνδρεσσιν ἀνάσσων:  \nτοῦ περ δὴ θυγάτηρ ἔχεθ' Ἕκτορι χαλκοκορυστῇ. \nἥ οἱ ἔπειτ' ἤντησ', ἅμα δ' ἀμφίπολος κίεν αὐτῇ \n", "content_type": "5-lines"}, {"text": "παῖδ' ἐπὶ κόλπῳ ἔχουσ' ἀταλάφρονα νήπιον αὔτως \nἙκτορίδην ἀγαπητὸν ἀλίγκιον ἀστέρι καλῷ, \nτόν ῥ' Ἕκτωρ καλέεσκε Σκαμάνδριον, αὐτὰρ οἱ ἄλλοι \nἈστυάνακτ':  οἶος γὰρ ἐρύετο Ἴλιον Ἕκτωρ. \nἤτοι ὃ μὲν μείδησεν ἰδὼν ἐς παῖδα σιωπῇ:  \n", "content_type": "5-lines"}, {"text": "Ἀνδρομάχη δέ οἱ ἄγχι παρίστατο δάκρυ χέουσα, \nἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:  \nδαιμόνιε φθίσει σε τὸ σὸν μένος, οὐδ' ἐλεαίρεις \nπαῖδά τε νηπίαχον καὶ ἔμ' ἄμμορον, ἣ τάχα χήρη \nσεῦ ἔσομαι:  τάχα γάρ σε κατακτανέουσιν Ἀχαιοὶ \n", "content_type": "5-lines"}, {"text": "πάντες ἐφορμηθέντες: ἐμοὶ δέ κε κέρδιον εἴη \nσεῦ ἀφαμαρτούσῃ χθόνα δύμεναι:  οὐ γὰρ ἔτ' ἄλλη \nἔσται θαλπωρὴ ἐπεὶ ἂν σύ γε πότμον ἐπίσπῃς \nἀλλ' ἄχε':  οὐδέ μοι ἔστι πατὴρ καὶ πότνια μήτηρ. \nἤτοι γὰρ πατέρ' ἁμὸν ἀπέκτανε δῖος Ἀχιλλεύς, \n", "content_type": "5-lines"}, {"text": "ἐκ δὲ πόλιν πέρσεν Κιλίκων εὖ ναιετάουσαν \nΘήβην ὑψίπυλον:  κατὰ δ' ἔκτανεν Ἠετίωνα, \nοὐδέ μιν ἐξενάριξε, σεβάσσατο γὰρ τό γε θυμῷ, \nἀλλ' ἄρα μιν κατέκηε σὺν ἔντεσι δαιδαλέοισιν \nἠδ' ἐπὶ σῆμ' ἔχεεν:  περὶ δὲ πτελέας ἐφύτευσαν \n", "content_type": "5-lines"}, {"text": "νύμφαι ὀρεστιάδες κοῦραι Διὸς αἰγιόχοιο. \nοἳ δέ μοι ἑπτὰ κασίγνητοι ἔσαν ἐν μεγάροισιν \nοἳ μὲν πάντες ἰῷ κίον ἤματι Ἄϊδος εἴσω:  \nπάντας γὰρ κατέπεφνε ποδάρκης δῖος Ἀχιλλεὺς \nβουσὶν ἐπ' εἰλιπόδεσσι καὶ ἀργεννῇς ὀΐεσσι. \n", "content_type": "5-lines"}, {"text": "μητέρα δ', ἣ βασίλευεν ὑπὸ Πλάκῳ ὑληέσσῃ, \nτὴν ἐπεὶ ἂρ δεῦρ' ἤγαγ' ἅμ' ἄλλοισι κτεάτεσσιν, \nἂψ ὅ γε τὴν ἀπέλυσε λαβὼν ἀπερείσι' ἄποινα, \nπατρὸς δ' ἐν μεγάροισι βάλ' Ἄρτεμις ἰοχέαιρα. \nἝκτορ ἀτὰρ σύ μοί ἐσσι πατὴρ καὶ πότνια μήτηρ \n", "content_type": "5-lines"}, {"text": "ἠδὲ κασίγνητος, σὺ δέ μοι θαλερὸς παρακοίτης: \nἀλλ' ἄγε νῦν ἐλέαιρε καὶ αὐτοῦ μίμν' ἐπὶ πύργῳ, \nμὴ παῖδ' ὀρφανικὸν θήῃς χήρην τε γυναῖκα:  \nλαὸν δὲ στῆσον παρ' ἐρινεόν, ἔνθα μάλιστα \nἀμβατός ἐστι πόλις καὶ ἐπίδρομον ἔπλετο τεῖχος. \n", "content_type": "5-lines"}, {"text": "τρὶς γὰρ τῇ γ' ἐλθόντες ἐπειρήσανθ' οἱ ἄριστοι \nἀμφ' Αἴαντε δύω καὶ ἀγακλυτὸν Ἰδομενῆα \nἠδ' ἀμφ' Ἀτρεΐδας καὶ Τυδέος ἄλκιμον υἱόν:  \nἤ πού τίς σφιν ἔνισπε θεοπροπίων ἐῢ εἰδώς, \nἤ νυ καὶ αὐτῶν θυμὸς ἐποτρύνει καὶ ἀνώγει. \n", "content_type": "5-lines"}, {"text": "τὴν δ' αὖτε προσέειπε μέγας κορυθαίολος Ἕκτωρ:  \nἦ καὶ ἐμοὶ τάδε πάντα μέλει γύναι:  ἀλλὰ μάλ' αἰνῶς \nαἰδέομαι Τρῶας καὶ Τρῳάδας ἑλκεσιπέπλους, \nαἴ κε κακὸς ὣς νόσφιν ἀλυσκάζω πολέμοιο:  \nοὐδέ με θυμὸς ἄνωγεν, ἐπεὶ μάθον ἔμμεναι ἐσθλὸς \n", "content_type": "5-lines"}, {"text": "αἰεὶ καὶ πρώτοισι μετὰ Τρώεσσι μάχεσθαι \nἀρνύμενος πατρός τε μέγα κλέος ἠδ' ἐμὸν αὐτοῦ. \nεὖ γὰρ ἐγὼ τόδε οἶδα κατὰ φρένα καὶ κατὰ θυμόν:  \nἔσσεται ἦμαρ ὅτ' ἄν ποτ' ὀλώλῃ Ἴλιος ἱρὴ \nκαὶ Πρίαμος καὶ λαὸς ἐϋμμελίω Πριάμοιο. \n", "content_type": "5-lines"}, {"text": "ἀλλ' οὔ μοι Τρώων τόσσον μέλει ἄλγος ὀπίσσω, \nοὔτ' αὐτῆς Ἑκάβης οὔτε Πριάμοιο ἄνακτος \nοὔτε κασιγνήτων, οἵ κεν πολέες τε καὶ ἐσθλοὶ \nἐν κονίῃσι πέσοιεν ὑπ' ἀνδράσι δυσμενέεσσιν, \nὅσσον σεῦ, ὅτε κέν τις Ἀχαιῶν χαλκοχιτώνων \n", "content_type": "5-lines"}, {"text": "δακρυόεσσαν ἄγηται ἐλεύθερον ἦμαρ ἀπούρας: \nκαί κεν ἐν Ἄργει ἐοῦσα πρὸς ἄλλης ἱστὸν ὑφαίνοις, \nκαί κεν ὕδωρ φορέοις Μεσσηΐδος ἢ Ὑπερείης \nπόλλ' ἀεκαζομένη, κρατερὴ δ' ἐπικείσετ' ἀνάγκη:  \nκαί ποτέ τις εἴπῃσιν ἰδὼν κατὰ δάκρυ χέουσαν:  \n", "content_type": "5-lines"}, {"text": "Ἕκτορος ἥδε γυνὴ ὃς ἀριστεύεσκε μάχεσθαι \nΤρώων ἱπποδάμων ὅτε Ἴλιον ἀμφεμάχοντο. \nὥς ποτέ τις ἐρέει:  σοὶ δ' αὖ νέον ἔσσεται ἄλγος \nχήτεϊ τοιοῦδ' ἀνδρὸς ἀμύνειν δούλιον ἦμαρ. \nἀλλά με τεθνηῶτα χυτὴ κατὰ γαῖα καλύπτοι \n", "content_type": "5-lines"}, {"text": "πρίν γέ τι σῆς τε βοῆς σοῦ θ' ἑλκηθμοῖο πυθέσθαι. \nὣς εἰπὼν οὗ παιδὸς ὀρέξατο φαίδιμος Ἕκτωρ:  \nἂψ δ' ὃ πάϊς πρὸς κόλπον ἐϋζώνοιο τιθήνης \nἐκλίνθη ἰάχων πατρὸς φίλου ὄψιν ἀτυχθεὶς \nταρβήσας χαλκόν τε ἰδὲ λόφον ἱππιοχαίτην, \n", "content_type": "5-lines"}, {"text": "δεινὸν ἀπ' ἀκροτάτης κόρυθος νεύοντα νοήσας. \nἐκ δ' ἐγέλασσε πατήρ τε φίλος καὶ πότνια μήτηρ:  \nαὐτίκ' ἀπὸ κρατὸς κόρυθ' εἵλετο φαίδιμος Ἕκτωρ, \nκαὶ τὴν μὲν κατέθηκεν ἐπὶ χθονὶ παμφανόωσαν:  \nαὐτὰρ ὅ γ' ὃν φίλον υἱὸν ἐπεὶ κύσε πῆλέ τε χερσὶν \n", "content_type": "5-lines"}, {"text": "εἶπε δ' ἐπευξάμενος Διί τ' ἄλλοισίν τε θεοῖσι:  \nΖεῦ ἄλλοι τε θεοὶ δότε δὴ καὶ τόνδε γενέσθαι \nπαῖδ' ἐμὸν ὡς καὶ ἐγώ περ ἀριπρεπέα Τρώεσσιν, \nὧδε βίην τ' ἀγαθόν, καὶ Ἰλίου ἶφι ἀνάσσειν:  \nκαί ποτέ τις εἴποι πατρός γ' ὅδε πολλὸν ἀμείνων \n", "content_type": "5-lines"}, {"text": "ἐκ πολέμου ἀνιόντα:  φέροι δ' ἔναρα βροτόεντα \nκτείνας δήϊον ἄνδρα, χαρείη δὲ φρένα μήτηρ. \nὣς εἰπὼν ἀλόχοιο φίλης ἐν χερσὶν ἔθηκε \nπαῖδ' ἑόν:  ἣ δ' ἄρα μιν κηώδεϊ δέξατο κόλπῳ \nδακρυόεν γελάσασα:  πόσις δ' ἐλέησε νοήσας, \n", "content_type": "5-lines"}, {"text": "χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:  \nδαιμονίη μή μοί τι λίην ἀκαχίζεο θυμῷ:  \nοὐ γάρ τίς μ' ὑπὲρ αἶσαν ἀνὴρ Ἄϊδι προϊάψει:  \nμοῖραν δ' οὔ τινά φημι πεφυγμένον ἔμμεναι ἀνδρῶν, \nοὐ κακὸν οὐδὲ μὲν ἐσθλόν, ἐπὴν τὰ πρῶτα γένηται. \n", "content_type": "5-lines"}, {"text": "ἀλλ' εἰς οἶκον ἰοῦσα τὰ σ' αὐτῆς ἔργα κόμιζε \nἱστόν τ' ἠλακάτην τε, καὶ ἀμφιπόλοισι κέλευε \nἔργον ἐποίχεσθαι:  πόλεμος δ' ἄνδρεσσι μελήσει \nπᾶσι, μάλιστα δ' ἐμοί, τοὶ Ἰλίῳ ἐγγεγάασιν. \nὣς ἄρα φωνήσας κόρυθ' εἵλετο φαίδιμος Ἕκτωρ \n", "content_type": "5-lines"}, {"text": "ἵππουριν:  ἄλοχος δὲ φίλη οἶκον δὲ βεβήκει \nἐντροπαλιζομένη, θαλερὸν κατὰ δάκρυ χέουσα. \nαἶψα δ' ἔπειθ' ἵκανε δόμους εὖ ναιετάοντας \nἝκτορος ἀνδροφόνοιο, κιχήσατο δ' ἔνδοθι πολλὰς \nἀμφιπόλους, τῇσιν δὲ γόον πάσῃσιν ἐνῶρσεν. \n", "content_type": "5-lines"}, {"text": "αἳ μὲν ἔτι ζωὸν γόον Ἕκτορα ᾧ ἐνὶ οἴκῳ:  \nοὐ γάρ μιν ἔτ' ἔφαντο ὑπότροπον ἐκ πολέμοιο \nἵξεσθαι προφυγόντα μένος καὶ χεῖρας Ἀχαιῶν. \nοὐδὲ Πάρις δήθυνεν ἐν ὑψηλοῖσι δόμοισιν, \nἀλλ' ὅ γ', ἐπεὶ κατέδυ κλυτὰ τεύχεα ποικίλα χαλκῷ, \n", "content_type": "5-lines"}, {"text": "σεύατ' ἔπειτ' ἀνὰ ἄστυ ποσὶ κραιπνοῖσι πεποιθώς. \nὡς δ' ὅτε τις στατὸς ἵππος ἀκοστήσας ἐπὶ φάτνῃ \nδεσμὸν ἀπορρήξας θείῃ πεδίοιο κροαίνων \nεἰωθὼς λούεσθαι ἐϋρρεῖος ποταμοῖο \nκυδιόων:  ὑψοῦ δὲ κάρη ἔχει, ἀμφὶ δὲ χαῖται \n", "content_type": "5-lines"}, {"text": "ὤμοις ἀΐσσονται:  ὃ δ' ἀγλαΐηφι πεποιθὼς \nῥίμφά ἑ γοῦνα φέρει μετά τ' ἤθεα καὶ νομὸν ἵππων:  \nὣς υἱὸς Πριάμοιο Πάρις κατὰ Περγάμου ἄκρης \nτεύχεσι παμφαίνων ὥς τ' ἠλέκτωρ ἐβεβήκει \nκαγχαλόων, ταχέες δὲ πόδες φέρον:  αἶψα δ' ἔπειτα \n", "content_type": "5-lines"}, {"text": "Ἕκτορα δῖον ἔτετμεν ἀδελφεὸν εὖτ' ἄρ' ἔμελλε \nστρέψεσθ' ἐκ χώρης ὅθι ᾗ ὀάριζε γυναικί. \nτὸν πρότερος προσέειπεν Ἀλέξανδρος θεοειδής: \nἠθεῖ' ἦ μάλα δή σε καὶ ἐσσύμενον κατερύκω \nδηθύνων, οὐδ' ἦλθον ἐναίσιμον ὡς ἐκέλευες; \n", "content_type": "5-lines"}, {"text": "τὸν δ' ἀπαμειβόμενος προσέφη κορυθαίολος Ἕκτωρ:  \nδαιμόνι' οὐκ ἄν τίς τοι ἀνὴρ ὃς ἐναίσιμος εἴη \nἔργον ἀτιμήσειε μάχης, ἐπεὶ ἄλκιμός ἐσσι:  \nἀλλὰ ἑκὼν μεθιεῖς τε καὶ οὐκ ἐθέλεις: τὸ δ' ἐμὸν κῆρ \nἄχνυται ἐν θυμῷ, ὅθ' ὑπὲρ σέθεν αἴσχε' ἀκούω \n", "content_type": "5-lines"}, {"text": "πρὸς Τρώων, οἳ ἔχουσι πολὺν πόνον εἵνεκα σεῖο. \nἀλλ' ἴομεν:  τὰ δ' ὄπισθεν ἀρεσσόμεθ', αἴ κέ ποθι Ζεὺς \nδώῃ ἐπουρανίοισι θεοῖς αἰειγενέτῃσι \nκρητῆρα στήσασθαι ἐλεύθερον ἐν μεγάροισιν \nἐκ Τροίης ἐλάσαντας ἐϋκνήμιδας Ἀχαιούς. \n", "content_type": "5-lines"}]}, {"section_num": "7", "section_type": "book", "contents": [{"text": "ὣς εἰπὼν πυλέων ἐξέσσυτο φαίδιμος Ἕκτωρ, \nτῷ δ' ἅμ' Ἀλέξανδρος κί' ἀδελφεός: ἐν δ' ἄρα θυμῷ \nἀμφότεροι μέμασαν πολεμίζειν ἠδὲ μάχεσθαι. \nὡς δὲ θεὸς ναύτῃσιν ἐελδομένοισιν ἔδωκεν \n", "content_type": "5-lines"}, {"text": "οὖρον, ἐπεί κε κάμωσιν ἐϋξέστῃς ἐλάτῃσι \nπόντον ἐλαύνοντες, καμάτῳ δ' ὑπὸ γυῖα λέλυνται, \nὣς ἄρα τὼ Τρώεσσιν ἐελδομένοισι φανήτην. \nἔνθ' ἑλέτην ὃ μὲν υἱὸν Ἀρηϊθόοιο ἄνακτος \nἌρνῃ ναιετάοντα Μενέσθιον, ὃν κορυνήτης \n", "content_type": "5-lines"}, {"text": "γείνατ' Ἀρηΐθοος καὶ Φυλομέδουσα βοῶπις: \nἝκτωρ δ' Ἠϊονῆα βάλ' ἔγχεϊ ὀξυόεντι \nαὐχέν' ὑπὸ στεφάνης εὐχάλκου, λύντο δὲ γυῖα. \nΓλαῦκος δ' Ἱππολόχοιο πάϊς Λυκίων ἀγὸς ἀνδρῶν \nἸφίνοον βάλε δουρὶ κατὰ κρατερὴν ὑσμίνην \n", "content_type": "5-lines"}, {"text": "Δεξιάδην ἵππων ἐπιάλμενον ὠκειάων \nὦμον:  ὃ δ' ἐξ ἵππων χαμάδις πέσε, λύντο δὲ γυῖα. \nτοὺς δ' ὡς οὖν ἐνόησε θεὰ γλαυκῶπις Ἀθήνη \nἈργείους ὀλέκοντας ἐνὶ κρατερῇ ὑσμίνῃ, \nβῆ ῥα κατ' Οὐλύμποιο καρήνων ἀΐξασα \n", "content_type": "5-lines"}, {"text": "Ἴλιον εἰς ἱερήν:  τῇ δ' ἀντίος ὄρνυτ' Ἀπόλλων \nΠεργάμου ἐκκατιδών, Τρώεσσι δὲ βούλετο νίκην:  \nἀλλήλοισι δὲ τώ γε συναντέσθην παρὰ φηγῷ. \nτὴν πρότερος προσέειπεν ἄναξ Διὸς υἱὸς Ἀπόλλων:  \nτίπτε σὺ δ' αὖ μεμαυῖα Διὸς θύγατερ μεγάλοιο \n", "content_type": "5-lines"}, {"text": "ἦλθες ἀπ' Οὐλύμποιο, μέγας δέ σε θυμὸς ἀνῆκεν; \nἦ ἵνα δὴ Δαναοῖσι μάχης ἑτεραλκέα νίκην \nδῷς; ἐπεὶ οὔ τι Τρῶας ἀπολλυμένους ἐλεαίρεις. \nἀλλ' εἴ μοί τι πίθοιο τό κεν πολὺ κέρδιον εἴη:  \nνῦν μὲν παύσωμεν πόλεμον καὶ δηϊοτῆτα \n", "content_type": "5-lines"}, {"text": "σήμερον:  ὕστερον αὖτε μαχήσοντ' εἰς ὅ κε τέκμωρ \nἸλίου εὕρωσιν, ἐπεὶ ὣς φίλον ἔπλετο θυμῷ \nὑμῖν ἀθανάτῃσι, διαπραθέειν τόδε ἄστυ. \nτὸν δ' αὖτε προσέειπε θεὰ γλαυκῶπις Ἀθήνη:  \nὧδ' ἔστω ἑκάεργε:  τὰ γὰρ φρονέουσα καὶ αὐτὴ \n", "content_type": "5-lines"}, {"text": "ἦλθον ἀπ' Οὐλύμποιο μετὰ Τρῶας καὶ Ἀχαιούς. \nἀλλ' ἄγε πῶς μέμονας πόλεμον καταπαυσέμεν ἀνδρῶν; \nτὴν δ' αὖτε προσέειπεν ἄναξ Διὸς υἱὸς Ἀπόλλων:  \nἝκτορος ὄρσωμεν κρατερὸν μένος ἱπποδάμοιο, \nἤν τινά που Δαναῶν προκαλέσσεται οἰόθεν οἶος \n", "content_type": "5-lines"}, {"text": "ἀντίβιον μαχέσασθαι ἐν αἰνῇ δηϊοτῆτι, \nοἳ δέ κ' ἀγασσάμενοι χαλκοκνήμιδες Ἀχαιοὶ \nοἶον ἐπόρσειαν πολεμίζειν Ἕκτορι δίῳ. \nὣς ἔφατ', οὐδ' ἀπίθησε θεὰ γλαυκῶπις Ἀθήνη. \nτῶν δ' Ἕλενος Πριάμοιο φίλος παῖς σύνθετο θυμῷ \n", "content_type": "5-lines"}, {"text": "βουλήν, ἥ ῥα θεοῖσιν ἐφήνδανε μητιόωσι:  \nστῆ δὲ παρ' Ἕκτορ' ἰὼν καί μιν πρὸς μῦθον ἔειπεν:  \nἝκτορ υἱὲ Πριάμοιο Διὶ μῆτιν ἀτάλαντε \nἦ ῥά νύ μοί τι πίθοιο, κασίγνητος δέ τοί εἰμι:  \nἄλλους μὲν κάθισον Τρῶας καὶ πάντας Ἀχαιούς, \n", "content_type": "5-lines"}, {"text": "αὐτὸς δὲ προκάλεσσαι Ἀχαιῶν ὅς τις ἄριστος \nἀντίβιον μαχέσασθαι ἐν αἰνῇ δηϊοτῆτι:  \nοὐ γάρ πώ τοι μοῖρα θανεῖν καὶ πότμον ἐπισπεῖν:  \nὣς γὰρ ἐγὼ ὄπ' ἄκουσα θεῶν αἰειγενετάων. \nὣς ἔφαθ', Ἕκτωρ δ' αὖτε χάρη μέγα μῦθον ἀκούσας, \n", "content_type": "5-lines"}, {"text": "καί ῥ' ἐς μέσσον ἰὼν Τρώων ἀνέεργε φάλαγγας, \nμέσσου δουρὸς ἑλών:  οἳ δ' ἱδρύνθησαν ἅπαντες. \nκὰδ δ' Ἀγαμέμνων εἷσεν ἐϋκνήμιδας Ἀχαιούς: \nκὰδ δ' ἄρ' Ἀθηναίη τε καὶ ἀργυρότοξος Ἀπόλλων \nἑζέσθην ὄρνισιν ἐοικότες αἰγυπιοῖσι \n", "content_type": "5-lines"}, {"text": "φηγῷ ἐφ' ὑψηλῇ πατρὸς Διὸς αἰγιόχοιο \nἀνδράσι τερπόμενοι:  τῶν δὲ στίχες εἵατο πυκναὶ \nἀσπίσι καὶ κορύθεσσι καὶ ἔγχεσι πεφρικυῖαι. \nοἵη δὲ Ζεφύροιο ἐχεύατο πόντον ἔπι φρὶξ \nὀρνυμένοιο νέον, μελάνει δέ τε πόντος ὑπ' αὐτῆς, \n", "content_type": "5-lines"}, {"text": "τοῖαι ἄρα στίχες εἵατ' Ἀχαιῶν τε Τρώων τε \nἐν πεδίῳ:  Ἕκτωρ δὲ μετ' ἀμφοτέροισιν ἔειπε:  \nκέκλυτέ μευ Τρῶες καὶ ἐϋκνήμιδες Ἀχαιοὶ \nὄφρ' εἴπω τά με θυμὸς ἐνὶ στήθεσσι κελεύει. \nὅρκια μὲν Κρονίδης ὑψίζυγος οὐκ ἐτέλεσσεν, \n", "content_type": "5-lines"}, {"text": "ἀλλὰ κακὰ φρονέων τεκμαίρεται ἀμφοτέροισιν \nεἰς ὅ κεν ἢ ὑμεῖς Τροίην εὔπυργον ἕλητε \nἢ αὐτοὶ παρὰ νηυσὶ δαμείετε ποντοπόροισιν. \nὑμῖν δ' ἐν γὰρ ἔασιν ἀριστῆες Παναχαιῶν:  \nτῶν νῦν ὅν τινα θυμὸς ἐμοὶ μαχέσασθαι ἀνώγει \n", "content_type": "5-lines"}, {"text": "δεῦρ' ἴτω ἐκ πάντων πρόμος ἔμμεναι Ἕκτορι δίῳ. \nὧδε δὲ μυθέομαι, Ζεὺς δ' ἄμμ' ἐπιμάρτυρος ἔστω:  \nεἰ μέν κεν ἐμὲ κεῖνος ἕλῃ ταναήκεϊ χαλκῷ, \nτεύχεα συλήσας φερέτω κοίλας ἐπὶ νῆας, \nσῶμα δὲ οἴκαδ' ἐμὸν δόμεναι πάλιν, ὄφρα πυρός με \n", "content_type": "5-lines"}, {"text": "Τρῶες καὶ Τρώων ἄλοχοι λελάχωσι θανόντα. \nεἰ δέ κ' ἐγὼ τὸν ἕλω, δώῃ δέ μοι εὖχος Ἀπόλλων, \nτεύχεα σύλησας οἴσω προτὶ Ἴλιον ἱρήν, \nκαὶ κρεμόω προτὶ νηὸν Ἀπόλλωνος ἑκάτοιο, \nτὸν δὲ νέκυν ἐπὶ νῆας ἐϋσσέλμους ἀποδώσω, \n", "content_type": "5-lines"}, {"text": "ὄφρά ἑ ταρχύσωσι κάρη κομόωντες Ἀχαιοί, \nσῆμά τέ οἱ χεύωσιν ἐπὶ πλατεῖ Ἑλλησπόντῳ. \nκαί ποτέ τις εἴπῃσι καὶ ὀψιγόνων ἀνθρώπων \nνηῒ πολυκλήϊδι πλέων ἐπὶ οἴνοπα πόντον:  \nἀνδρὸς μὲν τόδε σῆμα πάλαι κατατεθνηῶτος, \n", "content_type": "5-lines"}, {"text": "ὅν ποτ' ἀριστεύοντα κατέκτανε φαίδιμος Ἕκτωρ. \nὥς ποτέ τις ἐρέει:  τὸ δ' ἐμὸν κλέος οὔ ποτ' ὀλεῖται. \nὣς ἔφαθ', οἱ δ' ἄρα πάντες ἀκὴν ἐγένοντο σιωπῇ:  \nαἴδεσθεν μὲν ἀνήνασθαι, δεῖσαν δ' ὑποδέχθαι:  \nὀψὲ δὲ δὴ Μενέλαος ἀνίστατο καὶ μετέειπε \n", "content_type": "5-lines"}, {"text": "νείκει ὀνειδίζων, μέγα δὲ στεναχίζετο θυμῷ:  \nὤ μοι ἀπειλητῆρες Ἀχαιΐδες οὐκέτ' Ἀχαιοί:  \nἦ μὲν δὴ λώβη τάδε γ' ἔσσεται αἰνόθεν αἰνῶς \nεἰ μή τις Δαναῶν νῦν Ἕκτορος ἀντίος εἶσιν. \nἀλλ' ὑμεῖς μὲν πάντες ὕδωρ καὶ γαῖα γένοισθε \n", "content_type": "5-lines"}, {"text": "ἥμενοι αὖθι ἕκαστοι ἀκήριοι ἀκλεὲς αὔτως: \nτῷδε δ' ἐγὼν αὐτὸς θωρήξομαι:  αὐτὰρ ὕπερθε \nνίκης πείρατ' ἔχονται ἐν ἀθανάτοισι θεοῖσιν. \nὣς ἄρα φωνήσας κατεδύσετο τεύχεα καλά. \nἔνθά κέ τοι Μενέλαε φάνη βιότοιο τελευτὴ \n", "content_type": "5-lines"}, {"text": "Ἕκτορος ἐν παλάμῃσιν, ἐπεὶ πολὺ φέρτερος ἦεν, \nεἰ μὴ ἀναΐξαντες ἕλον βασιλῆες Ἀχαιῶν, \nαὐτός τ' Ἀτρεΐδης εὐρὺ κρείων Ἀγαμέμνων \nδεξιτερῆς ἕλε χειρὸς ἔπος τ' ἔφατ' ἔκ τ' ὀνόμαζεν:  \nἀφραίνεις Μενέλαε διοτρεφές, οὐδέ τί σε χρὴ \n", "content_type": "5-lines"}, {"text": "ταύτης ἀφροσύνης: ἀνὰ δὲ σχέο κηδόμενός περ, \nμηδ' ἔθελ' ἐξ ἔριδος σεῦ ἀμείνονι φωτὶ μάχεσθαι \nἝκτορι Πριαμίδῃ, τόν τε στυγέουσι καὶ ἄλλοι. \nκαὶ δ' Ἀχιλεὺς τούτῳ γε μάχῃ ἔνι κυδιανείρῃ \nἔρριγ' ἀντιβολῆσαι, ὅ περ σέο πολλὸν ἀμείνων. \n", "content_type": "5-lines"}, {"text": "ἀλλὰ σὺ μὲν νῦν ἵζευ ἰὼν μετὰ ἔθνος ἑταίρων, \nτούτῳ δὲ πρόμον ἄλλον ἀναστήσουσιν Ἀχαιοί. \nεἴ περ ἀδειής τ' ἐστὶ καὶ εἰ μόθου ἔστ' ἀκόρητος, \nφημί μιν ἀσπασίως γόνυ κάμψειν, αἴ κε φύγῃσι \nδηΐου ἐκ πολέμοιο καὶ αἰνῆς δηϊοτῆτος. \n", "content_type": "5-lines"}, {"text": "ὣς εἰπὼν παρέπεισεν ἀδελφειοῦ φρένας ἥρως \nαἴσιμα παρειπών, ὃ δ' ἐπείθετο:  τοῦ μὲν ἔπειτα \nγηθόσυνοι θεράποντες ἀπ' ὤμων τεύχε' ἕλοντο:  \nΝέστωρ δ' Ἀργείοισιν ἀνίστατο καὶ μετέειπεν:  \nὢ πόποι ἦ μέγα πένθος Ἀχαιΐδα γαῖαν ἱκάνει. \n", "content_type": "5-lines"}, {"text": "ἦ κε μέγ' οἰμώξειε γέρων ἱππηλάτα Πηλεὺς \nἐσθλὸς Μυρμιδόνων βουληφόρος ἠδ' ἀγορητής, \nὅς ποτέ μ' εἰρόμενος μέγ' ἐγήθεεν ᾧ ἐνὶ οἴκῳ \nπάντων Ἀργείων ἐρέων γενεήν τε τόκον τε. \nτοὺς νῦν εἰ πτώσσοντας ὑφ' Ἕκτορι πάντας ἀκούσαι, \n", "content_type": "5-lines"}, {"text": "πολλά κεν ἀθανάτοισι φίλας ἀνὰ χεῖρας ἀείραι \nθυμὸν ἀπὸ μελέων δῦναι δόμον Ἄϊδος εἴσω. \nαἲ γὰρ Ζεῦ τε πάτερ καὶ Ἀθηναίη καὶ Ἄπολλον \nἡβῷμ' ὡς ὅτ' ἐπ' ὠκυρόῳ Κελάδοντι μάχοντο \nἀγρόμενοι Πύλιοί τε καὶ Ἀρκάδες ἐγχεσίμωροι \n", "content_type": "5-lines"}, {"text": "Φειᾶς πὰρ τείχεσσιν Ἰαρδάνου ἀμφὶ ῥέεθρα. \nτοῖσι δ' Ἐρευθαλίων πρόμος ἵστατο ἰσόθεος φὼς \nτεύχε' ἔχων ὤμοισιν Ἀρηϊθόοιο ἄνακτος \nδίου Ἀρηϊθόου, τὸν ἐπίκλησιν κορυνήτην \nἄνδρες κίκλησκον καλλίζωνοί τε γυναῖκες \n", "content_type": "5-lines"}, {"text": "οὕνεκ' ἄρ' οὐ τόξοισι μαχέσκετο δουρί τε μακρῷ, \nἀλλὰ σιδηρείῃ κορύνῃ ῥήγνυσκε φάλαγγας. \nτὸν Λυκόοργος ἔπεφνε δόλῳ, οὔ τι κράτεΐ γε, \nστεινωπῷ ἐν ὁδῷ ὅθ' ἄρ' οὐ κορύνη οἱ ὄλεθρον \nχραῖσμε σιδηρείη:  πρὶν γὰρ Λυκόοργος ὑποφθὰς \n", "content_type": "5-lines"}, {"text": "δουρὶ μέσον περόνησεν, ὃ δ' ὕπτιος οὔδει ἐρείσθη:  \nτεύχεα δ' ἐξενάριξε, τά οἱ πόρε χάλκεος Ἄρης. \nκαὶ τὰ μὲν αὐτὸς ἔπειτα φόρει μετὰ μῶλον Ἄρηος: \nαὐτὰρ ἐπεὶ Λυκόοργος ἐνὶ μεγάροισιν ἐγήρα, \nδῶκε δ' Ἐρευθαλίωνι φίλῳ θεράποντι φορῆναι:  \n", "content_type": "5-lines"}, {"text": "τοῦ ὅ γε τεύχε' ἔχων προκαλίζετο πάντας ἀρίστους. \nοἳ δὲ μάλ' ἐτρόμεον καὶ ἐδείδισαν, οὐδέ τις ἔτλη:  \nἀλλ' ἐμὲ θυμὸς ἀνῆκε πολυτλήμων πολεμίζειν \nθάρσεϊ ᾧ:  γενεῇ δὲ νεώτατος ἔσκον ἁπάντων:  \nκαὶ μαχόμην οἱ ἐγώ, δῶκεν δέ μοι εὖχος Ἀθήνη. \n", "content_type": "5-lines"}, {"text": "τὸν δὴ μήκιστον καὶ κάρτιστον κτάνον ἄνδρα:  \nπολλὸς γάρ τις ἔκειτο παρήορος ἔνθα καὶ ἔνθα. \nεἴθ' ὣς ἡβώοιμι, βίη δέ μοι ἔμπεδος εἴη:  \nτώ κε τάχ' ἀντήσειε μάχης κορυθαίολος Ἕκτωρ. \nὑμέων δ' οἵ περ ἔασιν ἀριστῆες Παναχαιῶν \n", "content_type": "5-lines"}, {"text": "οὐδ' οἳ προφρονέως μέμαθ' Ἕκτορος ἀντίον ἐλθεῖν. \nὣς νείκεσσ' ὃ γέρων, οἳ δ' ἐννέα πάντες ἀνέσταν. \nὦρτο πολὺ πρῶτος μὲν ἄναξ ἀνδρῶν Ἀγαμέμνων, \nτῷ δ' ἐπὶ Τυδεΐδης ὦρτο κρατερὸς Διομήδης, \nτοῖσι δ' ἐπ' Αἴαντες θοῦριν ἐπιειμένοι ἀλκήν, \n", "content_type": "5-lines"}, {"text": "τοῖσι δ' ἐπ' Ἰδομενεὺς καὶ ὀπάων Ἰδομενῆος \nΜηριόνης ἀτάλαντος Ἐνυαλίῳ ἀνδρειφόντῃ, \nτοῖσι δ' ἐπ' Εὐρύπυλος Εὐαίμονος ἀγλαὸς υἱός, \nἂν δὲ Θόας Ἀνδραιμονίδης καὶ δῖος Ὀδυσσεύς: \nπάντες ἄρ' οἵ γ' ἔθελον πολεμίζειν Ἕκτορι δίῳ. \n", "content_type": "5-lines"}, {"text": "τοῖς δ' αὖτις μετέειπε Γερήνιος ἱππότα Νέστωρ:  \nκλήρῳ νῦν πεπάλασθε διαμπερὲς ὅς κε λάχῃσιν:  \nοὗτος γὰρ δὴ ὀνήσει ἐϋκνήμιδας Ἀχαιούς, \nκαὶ δ' αὐτὸς ὃν θυμὸν ὀνήσεται αἴ κε φύγῃσι \nδηΐου ἐκ πολέμοιο καὶ αἰνῆς δηϊοτῆτος. \n", "content_type": "5-lines"}, {"text": "ὣς ἔφαθ', οἳ δὲ κλῆρον ἐσημήναντο ἕκαστος, \nἐν δ' ἔβαλον κυνέῃ Ἀγαμέμνονος Ἀτρεΐδαο. \nλαοὶ δ' ἠρήσαντο, θεοῖσι δὲ χεῖρας ἀνέσχον:  \nὧδε δέ τις εἴπεσκεν ἰδὼν εἰς οὐρανὸν εὐρύν:  \nΖεῦ πάτερ ἢ Αἴαντα λαχεῖν, ἢ Τυδέος υἱόν, \n", "content_type": "5-lines"}, {"text": "ἢ αὐτὸν βασιλῆα πολυχρύσοιο Μυκήνης. \nὣς ἄρ' ἔφαν, πάλλεν δὲ Γερήνιος ἱππότα Νέστωρ, \nἐκ δ' ἔθορε κλῆρος κυνέης ὃν ἄρ' ἤθελον αὐτοὶ \nΑἴαντος: κῆρυξ δὲ φέρων ἀν' ὅμιλον ἁπάντῃ \nδεῖξ' ἐνδέξια πᾶσιν ἀριστήεσσιν Ἀχαιῶν. \n", "content_type": "5-lines"}, {"text": "οἳ δ' οὐ γιγνώσκοντες ἀπηνήναντο ἕκαστος. \nἀλλ' ὅτε δὴ τὸν ἵκανε φέρων ἀν' ὅμιλον ἁπάντῃ \nὅς μιν ἐπιγράψας κυνέῃ βάλε φαίδιμος Αἴας, \nἤτοι ὑπέσχεθε χεῖρ', ὃ δ' ἄρ' ἔμβαλεν ἄγχι παραστάς, \nγνῶ δὲ κλήρου σῆμα ἰδών, γήθησε δὲ θυμῷ. \n", "content_type": "5-lines"}, {"text": "τὸν μὲν πὰρ πόδ' ἑὸν χαμάδις βάλε φώνησέν τε:  \nὦ φίλοι ἤτοι κλῆρος ἐμός, χαίρω δὲ καὶ αὐτὸς \nθυμῷ, ἐπεὶ δοκέω νικησέμεν Ἕκτορα δῖον. \nἀλλ' ἄγετ' ὄφρ' ἂν ἐγὼ πολεμήϊα τεύχεα δύω, \nτόφρ' ὑμεῖς εὔχεσθε Διὶ Κρονίωνι ἄνακτι \n", "content_type": "5-lines"}, {"text": "σιγῇ ἐφ' ὑμείων ἵνα μὴ Τρῶές γε πύθωνται, \nἠὲ καὶ ἀμφαδίην, ἐπεὶ οὔ τινα δείδιμεν ἔμπης: \nοὐ γάρ τίς με βίῃ γε ἑκὼν ἀέκοντα δίηται \nοὐδέ τι ἰδρείῃ, ἐπεὶ οὐδ' ἐμὲ νήϊδά γ' οὕτως \nἔλπομαι ἐν Σαλαμῖνι γενέσθαι τε τραφέμεν τε. \n", "content_type": "5-lines"}, {"text": "ὣς ἔφαθ', οἳ δ' εὔχοντο Διὶ Κρονίωνι ἄνακτι:  \nὧδε δέ τις εἴπεσκεν ἰδὼν εἰς οὐρανὸν εὐρύν:  \nΖεῦ πάτερ Ἴδηθεν μεδέων κύδιστε μέγιστε \nδὸς νίκην Αἴαντι καὶ ἀγλαὸν εὖχος ἀρέσθαι:  \nεἰ δὲ καὶ Ἕκτορά περ φιλέεις καὶ κήδεαι αὐτοῦ, \n", "content_type": "5-lines"}, {"text": "ἴσην ἀμφοτέροισι βίην καὶ κῦδος ὄπασσον. \nὣς ἄρ' ἔφαν, Αἴας δὲ κορύσσετο νώροπι χαλκῷ. \nαὐτὰρ ἐπεὶ δὴ πάντα περὶ χροῒ ἕσσατο τεύχεα, \nσεύατ' ἔπειθ' οἷός τε πελώριος ἔρχεται Ἄρης, \nὅς τ' εἶσιν πόλεμον δὲ μετ' ἀνέρας οὕς τε Κρονίων \n", "content_type": "5-lines"}, {"text": "θυμοβόρου ἔριδος μένεϊ ξυνέηκε μάχεσθαι. \nτοῖος ἄρ' Αἴας ὦρτο πελώριος ἕρκος Ἀχαιῶν \nμειδιόων βλοσυροῖσι προσώπασι:  νέρθε δὲ ποσσὶν \nἤϊε μακρὰ βιβάς, κραδάων δολιχόσκιον ἔγχος. \nτὸν δὲ καὶ Ἀργεῖοι μὲν ἐγήθεον εἰσορόωντες, \n", "content_type": "5-lines"}, {"text": "Τρῶας δὲ τρόμος αἰνὸς ὑπήλυθε γυῖα ἕκαστον, \nἝκτορί τ' αὐτῷ θυμὸς ἐνὶ στήθεσσι πάτασσεν:  \nἀλλ' οὔ πως ἔτι εἶχεν ὑποτρέσαι οὐδ' ἀναδῦναι \nἂψ λαῶν ἐς ὅμιλον, ἐπεὶ προκαλέσσατο χάρμῃ. \nΑἴας δ' ἐγγύθεν ἦλθε φέρων σάκος ἠΰτε πύργον \n", "content_type": "5-lines"}, {"text": "χάλκεον ἑπταβόειον, ὅ οἱ Τυχίος κάμε τεύχων \nσκυτοτόμων ὄχ' ἄριστος Ὕλῃ ἔνι οἰκία ναίων, \nὅς οἱ ἐποίησεν σάκος αἰόλον ἑπταβόειον \nταύρων ζατρεφέων, ἐπὶ δ' ὄγδοον ἤλασε χαλκόν. \nτὸ πρόσθε στέρνοιο φέρων Τελαμώνιος Αἴας \n", "content_type": "5-lines"}, {"text": "στῆ ῥα μάλ' Ἕκτορος ἐγγύς, ἀπειλήσας δὲ προσηύδα:  \nἝκτορ νῦν μὲν δὴ σάφα εἴσεαι οἰόθεν οἶος \nοἷοι καὶ Δαναοῖσιν ἀριστῆες μετέασι \nκαὶ μετ' Ἀχιλλῆα ῥηξήνορα θυμολέοντα. \nἀλλ' ὃ μὲν ἐν νήεσσι κορωνίσι ποντοπόροισι \n", "content_type": "5-lines"}, {"text": "κεῖτ' ἀπομηνίσας Ἀγαμέμνονι ποιμένι λαῶν:  \nἡμεῖς δ' εἰμὲν τοῖοι οἳ ἂν σέθεν ἀντιάσαιμεν \nκαὶ πολέες: ἀλλ' ἄρχε μάχης ἠδὲ πτολέμοιο. \nτὸν δ' αὖτε προσέειπε μέγας κορυθαίολος Ἕκτωρ:  \nΑἶαν διογενὲς Τελαμώνιε κοίρανε λαῶν \n", "content_type": "5-lines"}, {"text": "μή τί μευ ἠΰτε παιδὸς ἀφαυροῦ πειρήτιζε \nἠὲ γυναικός, ἣ οὐκ οἶδεν πολεμήϊα ἔργα. \nαὐτὰρ ἐγὼν εὖ οἶδα μάχας τ' ἀνδροκτασίας τε:  \nοἶδ' ἐπὶ δεξιά, οἶδ' ἐπ' ἀριστερὰ νωμῆσαι βῶν \nἀζαλέην, τό μοι ἔστι ταλαύρινον πολεμίζειν:  \n", "content_type": "5-lines"}, {"text": "οἶδα δ' ἐπαΐξαι μόθον ἵππων ὠκειάων:  \nοἶδα δ' ἐνὶ σταδίῃ δηΐῳ μέλπεσθαι Ἄρηϊ. \nἀλλ' οὐ γάρ σ' ἐθέλω βαλέειν τοιοῦτον ἐόντα \nλάθρῃ ὀπιπεύσας, ἀλλ' ἀμφαδόν, αἴ κε τύχωμι. \nἦ ῥα, καὶ ἀμπεπαλὼν προΐει δολιχόσκιον ἔγχος, \n", "content_type": "5-lines"}, {"text": "καὶ βάλεν Αἴαντος δεινὸν σάκος ἑπταβόειον \nἀκρότατον κατὰ χαλκόν, ὃς ὄγδοος ἦεν ἐπ' αὐτῷ. \nἓξ δὲ διὰ πτύχας ἦλθε δαΐζων χαλκὸς ἀτειρής, \nἐν τῇ δ' ἑβδομάτῃ ῥινῷ σχέτο:  δεύτερος αὖτε \nΑἴας διογενὴς προΐει δολιχόσκιον ἔγχος, \n", "content_type": "5-lines"}, {"text": "καὶ βάλε Πριαμίδαο κατ' ἀσπίδα πάντοσ' ἐΐσην. \nδιὰ μὲν ἀσπίδος ἦλθε φαεινῆς ὄβριμον ἔγχος, \nκαὶ διὰ θώρηκος πολυδαιδάλου ἠρήρειστο:  \nἀντικρὺ δὲ παραὶ λαπάρην διάμησε χιτῶνα \nἔγχος: ὃ δ' ἐκλίνθη καὶ ἀλεύατο κῆρα μέλαιναν. \n", "content_type": "5-lines"}, {"text": "τὼ δ' ἐκσπασσαμένω δολίχ' ἔγχεα χερσὶν ἅμ' ἄμφω \nσύν ῥ' ἔπεσον λείουσιν ἐοικότες ὠμοφάγοισιν \nἢ συσὶ κάπροισιν, τῶν τε σθένος οὐκ ἀλαπαδνόν. \nΠριαμίδης μὲν ἔπειτα μέσον σάκος οὔτασε δουρί, \nοὐδ' ἔρρηξεν χαλκός, ἀνεγνάμφθη δέ οἱ αἰχμή. \n", "content_type": "5-lines"}, {"text": "Αἴας δ' ἀσπίδα νύξεν ἐπάλμενος: ἣ δὲ διαπρὸ \nἤλυθεν ἐγχείη, στυφέλιξε δέ μιν μεμαῶτα, \nτμήδην δ' αὐχέν' ἐπῆλθε, μέλαν δ' ἀνεκήκιεν αἷμα, \nἀλλ' οὐδ' ὧς ἀπέληγε μάχης κορυθαίολος Ἕκτωρ, \nἀλλ' ἀναχασσάμενος λίθον εἵλετο χειρὶ παχείῃ \n", "content_type": "5-lines"}, {"text": "κείμενον ἐν πεδίῳ μέλανα τρηχύν τε μέγαν τε:  \nτῷ βάλεν Αἴαντος δεινὸν σάκος ἑπταβόειον \nμέσσον ἐπομφάλιον:  περιήχησεν δ' ἄρα χαλκός. \nδεύτερος αὖτ' Αἴας πολὺ μείζονα λᾶαν ἀείρας \nἧκ' ἐπιδινήσας, ἐπέρεισε δὲ ἶν' ἀπέλεθρον, \n", "content_type": "5-lines"}, {"text": "εἴσω δ' ἀσπίδ' ἔαξε βαλὼν μυλοειδέϊ πέτρῳ, \nβλάψε δέ οἱ φίλα γούναθ':  ὃ δ' ὕπτιος ἐξετανύσθη \nἀσπίδι ἐγχριμφθείς: τὸν δ' αἶψ' ὤρθωσεν Ἀπόλλων. \nκαί νύ κε δὴ ξιφέεσσ' αὐτοσχεδὸν οὐτάζοντο, \nεἰ μὴ κήρυκες Διὸς ἄγγελοι ἠδὲ καὶ ἀνδρῶν \n", "content_type": "5-lines"}, {"text": "ἦλθον, ὃ μὲν Τρώων, ὃ δ' Ἀχαιῶν χαλκοχιτώνων, \nΤαλθύβιός τε καὶ Ἰδαῖος πεπνυμένω ἄμφω:  \nμέσσῳ δ' ἀμφοτέρων σκῆπτρα σχέθον, εἶπέ τε μῦθον \nκῆρυξ Ἰδαῖος πεπνυμένα μήδεα εἰδώς: \nμηκέτι παῖδε φίλω πολεμίζετε μηδὲ μάχεσθον:  \n", "content_type": "5-lines"}, {"text": "ἀμφοτέρω γὰρ σφῶϊ φιλεῖ νεφεληγερέτα Ζεύς, \nἄμφω δ' αἰχμητά:  τό γε δὴ καὶ ἴδμεν ἅπαντες. \nνὺξ δ' ἤδη τελέθει:  ἀγαθὸν καὶ νυκτὶ πιθέσθαι. \nτὸν δ' ἀπαμειβόμενος προσέφη Τελαμώνιος Αἴας: \nἸδαῖ' Ἕκτορα ταῦτα κελεύετε μυθήσασθαι:  \n", "content_type": "5-lines"}, {"text": "αὐτὸς γὰρ χάρμῃ προκαλέσσατο πάντας ἀρίστους. \nἀρχέτω:  αὐτὰρ ἐγὼ μάλα πείσομαι ᾗ περ ἂν οὗτος. \nτὸν δ' αὖτε προσέειπε μέγας κορυθαίολος Ἕκτωρ:  \nΑἶαν ἐπεί τοι δῶκε θεὸς μέγεθός τε βίην τε \nκαὶ πινυτήν, περὶ δ' ἔγχει Ἀχαιῶν φέρτατός ἐσσι, \n", "content_type": "5-lines"}, {"text": "νῦν μὲν παυσώμεσθα μάχης καὶ δηϊοτῆτος \nσήμερον:  ὕστερον αὖτε μαχησόμεθ' εἰς ὅ κε δαίμων \nἄμμε διακρίνῃ, δώῃ δ' ἑτέροισί γε νίκην. \nνὺξ δ' ἤδη τελέθει:  ἀγαθὸν καὶ νυκτὶ πιθέσθαι, \nὡς σύ τ' ἐϋφρήνῃς πάντας παρὰ νηυσὶν Ἀχαιούς, \n", "content_type": "5-lines"}, {"text": "σούς τε μάλιστα ἔτας καὶ ἑταίρους, οἵ τοι ἔασιν:  \nαὐτὰρ ἐγὼ κατὰ ἄστυ μέγα Πριάμοιο ἄνακτος \nΤρῶας ἐϋφρανέω καὶ Τρῳάδας ἑλκεσιπέπλους, \nαἵ τέ μοι εὐχόμεναι θεῖον δύσονται ἀγῶνα. \nδῶρα δ' ἄγ' ἀλλήλοισι περικλυτὰ δώομεν ἄμφω, \n", "content_type": "5-lines"}, {"text": "ὄφρά τις ὧδ' εἴπῃσιν Ἀχαιῶν τε Τρώων τε:  \nἠμὲν ἐμαρνάσθην ἔριδος πέρι θυμοβόροιο, \nἠδ' αὖτ' ἐν φιλότητι διέτμαγεν ἀρθμήσαντε. \nὣς ἄρα φωνήσας δῶκε ξίφος ἀργυρόηλον \nσὺν κολεῷ τε φέρων καὶ ἐϋτμήτῳ τελαμῶνι:  \n", "content_type": "5-lines"}, {"text": "Αἴας δὲ ζωστῆρα δίδου φοίνικι φαεινόν. \nτὼ δὲ διακρινθέντε ὃ μὲν μετὰ λαὸν Ἀχαιῶν \nἤϊ', ὃ δ' ἐς Τρώων ὅμαδον κίε:  τοὶ δὲ χάρησαν, \nὡς εἶδον ζωόν τε καὶ ἀρτεμέα προσιόντα, \nΑἴαντος προφυγόντα μένος καὶ χεῖρας ἀάπτους: \n", "content_type": "5-lines"}, {"text": "καί ῥ' ἦγον προτὶ ἄστυ ἀελπτέοντες σόον εἶναι. \nΑἴαντ' αὖθ' ἑτέρωθεν ἐϋκνήμιδες Ἀχαιοὶ \nεἰς Ἀγαμέμνονα δῖον ἄγον κεχαρηότα νίκῃ. \nοἳ δ' ὅτε δὴ κλισίῃσιν ἐν Ἀτρεΐδαο γένοντο, \nτοῖσι δὲ βοῦν ἱέρευσεν ἄναξ ἀνδρῶν Ἀγαμέμνων \n", "content_type": "5-lines"}, {"text": "ἄρσενα πενταέτηρον ὑπερμενέϊ Κρονίωνι. \nτὸν δέρον ἀμφί θ' ἕπον, καί μιν διέχευαν ἅπαντα, \nμίστυλλόν τ' ἄρ' ἐπισταμένως πεῖράν τ' ὀβελοῖσιν, \nὄπτησάν τε περιφραδέως, ἐρύσαντό τε πάντα. \nαὐτὰρ ἐπεὶ παύσαντο πόνου τετύκοντό τε δαῖτα, \n", "content_type": "5-lines"}, {"text": "δαίνυντ', οὐδέ τι θυμὸς ἐδεύετο δαιτὸς ἐΐσης: \nνώτοισιν δ' Αἴαντα διηνεκέεσσι γέραιρεν \nἥρως Ἀτρεΐδης εὐρὺ κρείων Ἀγαμέμνων. \nαὐτὰρ ἐπεὶ πόσιος καὶ ἐδητύος ἐξ ἔρον ἕντο, \nτοῖς ὁ γέρων πάμπρωτος ὑφαίνειν ἤρχετο μῆτιν \n", "content_type": "5-lines"}, {"text": "Νέστωρ, οὗ καὶ πρόσθεν ἀρίστη φαίνετο βουλή:  \nὅ σφιν ἐϋφρονέων ἀγορήσατο καὶ μετέειπεν:  \nἈτρεΐδη τε καὶ ἄλλοι ἀριστῆες Παναχαιῶν, \nπολλοὶ γὰρ τεθνᾶσι κάρη κομόωντες Ἀχαιοί, \nτῶν νῦν αἷμα κελαινὸν ἐΰρροον ἀμφὶ Σκάμανδρον \n", "content_type": "5-lines"}, {"text": "ἐσκέδασ' ὀξὺς Ἄρης, ψυχαὶ δ' Ἄϊδος δὲ κατῆλθον:  \nτώ σε χρὴ πόλεμον μὲν ἅμ' ἠοῖ παῦσαι Ἀχαιῶν, \nαὐτοὶ δ' ἀγρόμενοι κυκλήσομεν ἐνθάδε νεκροὺς \nβουσὶ καὶ ἡμιόνοισιν:  ἀτὰρ κατακήομεν αὐτοὺς \nτυτθὸν ἀπὸ πρὸ νεῶν, ὥς κ' ὀστέα παισὶν ἕκαστος \n", "content_type": "5-lines"}, {"text": "οἴκαδ' ἄγῃ ὅτ' ἂν αὖτε νεώμεθα πατρίδα γαῖαν. \nτύμβον δ' ἀμφὶ πυρὴν ἕνα χεύομεν ἐξαγαγόντες \nἄκριτον ἐκ πεδίου:  ποτὶ δ' αὐτὸν δείμομεν ὦκα \nπύργους ὑψηλοὺς εἶλαρ νηῶν τε καὶ αὐτῶν. \nἐν δ' αὐτοῖσι πύλας ποιήσομεν εὖ ἀραρυίας, \n", "content_type": "5-lines"}, {"text": "ὄφρα δι' αὐτάων ἱππηλασίη ὁδὸς εἴη:  \nἔκτοσθεν δὲ βαθεῖαν ὀρύξομεν ἐγγύθι τάφρον, \nἥ χ' ἵππον καὶ λαὸν ἐρυκάκοι ἀμφὶς ἐοῦσα, \nμή ποτ' ἐπιβρίσῃ πόλεμος Τρώων ἀγερώχων. \nὣς ἔφαθ', οἳ δ' ἄρα πάντες ἐπῄνησαν βασιλῆες. \n", "content_type": "5-lines"}, {"text": "Τρώων αὖτ' ἀγορὴ γένετ' Ἰλίου ἐν πόλει ἄκρῃ \nδεινὴ τετρηχυῖα, παρὰ Πριάμοιο θύρῃσι:  \nτοῖσιν δ' Ἀντήνωρ πεπνυμένος ἦρχ' ἀγορεύειν:  \nκέκλυτέ μευ Τρῶες καὶ Δάρδανοι ἠδ' ἐπίκουροι, \nὄφρ' εἴπω τά με θυμὸς ἐνὶ στήθεσσι κελεύει. \n", "content_type": "5-lines"}, {"text": "δεῦτ' ἄγετ' Ἀργείην Ἑλένην καὶ κτήμαθ' ἅμ' αὐτῇ \nδώομεν Ἀτρεΐδῃσιν ἄγειν:  νῦν δ' ὅρκια πιστὰ \nψευσάμενοι μαχόμεσθα:  τὼ οὔ νύ τι κέρδιον ἡμῖν \nἔλπομαι ἐκτελέεσθαι, ἵνα μὴ ῥέξομεν ὧδε. \nἤτοι ὅ γ' ὣς εἰπὼν κατ' ἄρ' ἕζετο:  τοῖσι δ' ἀνέστη \n", "content_type": "5-lines"}, {"text": "δῖος Ἀλέξανδρος Ἑλένης πόσις ἠϋκόμοιο, \nὅς μιν ἀμειβόμενος ἔπεα πτερόεντα προσηύδα:  \nἈντῆνορ σὺ μὲν οὐκέτ' ἐμοὶ φίλα ταῦτ' ἀγορεύεις: \nοἶσθα καὶ ἄλλον μῦθον ἀμείνονα τοῦδε νοῆσαι. \nεἰ δ' ἐτεὸν δὴ τοῦτον ἀπὸ σπουδῆς ἀγορεύεις, \n", "content_type": "5-lines"}, {"text": "ἐξ ἄρα δή τοι ἔπειτα θεοὶ φρένας ὤλεσαν αὐτοί. \nαὐτὰρ ἐγὼ Τρώεσσι μεθ' ἱπποδάμοις ἀγορεύσω:  \nἀντικρὺ δ' ἀπόφημι γυναῖκα μὲν οὐκ ἀποδώσω:  \nκτήματα δ' ὅσσ' ἀγόμην ἐξ Ἄργεος ἡμέτερον δῶ \nπάντ' ἐθέλω δόμεναι καὶ οἴκοθεν ἄλλ' ἐπιθεῖναι. \n", "content_type": "5-lines"}, {"text": "ἤτοι ὅ γ' ὣς εἰπὼν κατ' ἄρ' ἕζετο:  τοῖσι δ' ἀνέστη \nΔαρδανίδης Πρίαμος, θεόφιν μήστωρ ἀτάλαντος, \nὅ σφιν ἐϋφρονέων ἀγορήσατο καὶ μετέειπε:  \nκέκλυτέ μευ Τρῶες καὶ Δάρδανοι ἠδ' ἐπίκουροι, \nὄφρ' εἴπω τά με θυμὸς ἐνὶ στήθεσσι κελεύει. \n", "content_type": "5-lines"}, {"text": "νῦν μὲν δόρπον ἕλεσθε κατὰ πτόλιν ὡς τὸ πάρος περ, \nκαὶ φυλακῆς μνήσασθε καὶ ἐγρήγορθε ἕκαστος: \nἠῶθεν δ' Ἰδαῖος ἴτω κοίλας ἐπὶ νῆας \nεἰπέμεν Ἀτρεΐδῃς Ἀγαμέμνονι καὶ Μενελάῳ \nμῦθον Ἀλεξάνδροιο, τοῦ εἵνεκα νεῖκος ὄρωρε:  \n", "content_type": "5-lines"}, {"text": "καὶ δὲ τόδ' εἰπέμεναι πυκινὸν ἔπος, αἴ κ' ἐθέλωσι \nπαύσασθαι πολέμοιο δυσηχέος, εἰς ὅ κε νεκροὺς \nκήομεν:  ὕστερον αὖτε μαχησόμεθ' εἰς ὅ κε δαίμων \nἄμμε διακρίνῃ, δώῃ δ' ἑτέροισί γε νίκην. \nὣς ἔφαθ', οἳ δ' ἄρα τοῦ μάλα μὲν κλύον ἠδ' ἐπίθοντο:  \n", "content_type": "5-lines"}, {"text": "δόρπον ἔπειθ' εἵλοντο κατὰ στρατὸν ἐν τελέεσσιν:  \nἠῶθεν δ' Ἰδαῖος ἔβη κοίλας ἐπὶ νῆας: \nτοὺς δ' εὗρ' εἰν ἀγορῇ Δαναοὺς θεράποντας Ἄρηος \nνηῒ πάρα πρύμνῃ Ἀγαμέμνονος: αὐτὰρ ὃ τοῖσι \nστὰς ἐν μέσσοισιν μετεφώνεεν ἠπύτα κῆρυξ:  \n", "content_type": "5-lines"}, {"text": "Ἀτρεΐδη τε καὶ ἄλλοι ἀριστῆες Παναχαιῶν \nἠνώγει Πρίαμός τε καὶ ἄλλοι Τρῶες ἀγαυοὶ \nεἰπεῖν, αἴ κέ περ ὔμμι φίλον καὶ ἡδὺ γένοιτο, \nμῦθον Ἀλεξάνδροιο, τοῦ εἵνεκα νεῖκος ὄρωρε:  \nκτήματα μὲν ὅσ' Ἀλέξανδρος κοίλῃς ἐνὶ νηυσὶν \n", "content_type": "5-lines"}, {"text": "ἠγάγετο Τροίηνδ':  ὡς πρὶν ὤφελλ' ἀπολέσθαι:  \nπάντ' ἐθέλει δόμεναι καὶ οἴκοθεν ἄλλ' ἐπιθεῖναι:  \nκουριδίην δ' ἄλοχον Μενελάου κυδαλίμοιο \nοὔ φησιν δώσειν:  ἦ μὴν Τρῶές γε κέλονται. \nκαὶ δὲ τόδ' ἠνώγεον εἰπεῖν ἔπος αἴ κ' ἐθέλητε \n", "content_type": "5-lines"}, {"text": "παύσασθαι πολέμοιο δυσηχέος εἰς ὅ κε νεκροὺς \nκήομεν:  ὕστερον αὖτε μαχησόμεθ' εἰς ὅ κε δαίμων \nἄμμε διακρίνῃ, δώῃ δ' ἑτέροισί γε νίκην. \nὣς ἔφαθ', οἳ δ' ἄρα πάντες ἀκὴν ἐγένοντο σιωπῇ:  \nὀψὲ δὲ δὴ μετέειπε βοὴν ἀγαθὸς Διομήδης: \n", "content_type": "5-lines"}, {"text": "μήτ' ἄρ τις νῦν κτήματ' Ἀλεξάνδροιο δεχέσθω \nμήθ' Ἑλένην:  γνωτὸν δὲ καὶ ὃς μάλα νήπιός ἐστιν \nὡς ἤδη Τρώεσσιν ὀλέθρου πείρατ' ἐφῆπται. \nὣς ἔφαθ', οἳ δ' ἄρα πάντες ἐπίαχον υἷες Ἀχαιῶν \nμῦθον ἀγασσάμενοι Διομήδεος ἱπποδάμοιο:  \n", "content_type": "5-lines"}, {"text": "καὶ τότ' ἄρ' Ἰδαῖον προσέφη κρείων Ἀγαμέμνων:  \nἸδαῖ' ἤτοι μῦθον Ἀχαιῶν αὐτὸς ἀκούεις \nὥς τοι ὑποκρίνονται:  ἐμοὶ δ' ἐπιανδάνει οὕτως \nἀμφὶ δὲ νεκροῖσιν κατακαιέμεν οὔ τι μεγαίρω:  \nοὐ γάρ τις φειδὼ νεκύων κατατεθνηώτων \n", "content_type": "5-lines"}, {"text": "γίγνετ' ἐπεί κε θάνωσι πυρὸς μειλισσέμεν ὦκα. \nὅρκια δὲ Ζεὺς ἴστω ἐρίγδουπος πόσις Ἥρης. \nὣς εἰπὼν τὸ σκῆπτρον ἀνέσχεθε πᾶσι θεοῖσιν, \nἄψορρον δ' Ἰδαῖος ἔβη προτὶ Ἴλιον ἱρήν. \nοἳ δ' ἕατ' εἰν ἀγορῇ Τρῶες καὶ Δαρδανίωνες \n", "content_type": "5-lines"}, {"text": "πάντες ὁμηγερέες, ποτιδέγμενοι ὁππότ' ἄρ' ἔλθοι \nἸδαῖος: ὃ δ' ἄρ' ἦλθε καὶ ἀγγελίην ἀπέειπε \nστὰς ἐν μέσσοισιν:  τοὶ δ' ὁπλίζοντο μάλ' ὦκα, \nἀμφότερον νέκυάς τ' ἀγέμεν ἕτεροι δὲ μεθ' ὕλην:  \nἈργεῖοι δ' ἑτέρωθεν ἐϋσσέλμων ἀπὸ νηῶν \n", "content_type": "5-lines"}, {"text": "ὀτρύνοντο νέκυς τ' ἀγέμεν, ἕτεροι δὲ μεθ' ὕλην. \nἨέλιος μὲν ἔπειτα νέον προσέβαλλεν ἀρούρας \nἐξ ἀκαλαρρείταο βαθυρρόου Ὠκεανοῖο \nοὐρανὸν εἰσανιών:  οἳ δ' ἤντεον ἀλλήλοισιν. \nἔνθα διαγνῶναι χαλεπῶς ἦν ἄνδρα ἕκαστον:  \n", "content_type": "5-lines"}, {"text": "ἀλλ' ὕδατι νίζοντες ἄπο βρότον αἱματόεντα \nδάκρυα θερμὰ χέοντες ἀμαξάων ἐπάειραν. \nοὐδ' εἴα κλαίειν Πρίαμος μέγας: οἳ δὲ σιωπῇ \nνεκροὺς πυρκαϊῆς ἐπινήνεον ἀχνύμενοι κῆρ, \nἐν δὲ πυρὶ πρήσαντες ἔβαν προτὶ Ἴλιον ἱρήν. \n", "content_type": "5-lines"}, {"text": "ὣς δ' αὔτως ἑτέρωθεν ἐϋκνήμιδες Ἀχαιοὶ \nνεκροὺς πυρκαϊῆς ἐπινήνεον ἀχνύμενοι κῆρ, \nἐν δὲ πυρὶ πρήσαντες ἔβαν κοίλας ἐπὶ νῆας. \nἦμος δ' οὔτ' ἄρ πω ἠώς, ἔτι δ' ἀμφιλύκη νύξ, \nτῆμος ἄρ' ἀμφὶ πυρὴν κριτὸς ἔγρετο λαὸς Ἀχαιῶν, \n", "content_type": "5-lines"}, {"text": "τύμβον δ' ἀμφ' αὐτὴν ἕνα ποίεον ἐξαγαγόντες \nἄκριτον ἐκ πεδίου, ποτὶ δ' αὐτὸν τεῖχος ἔδειμαν \nπύργους θ' ὑψηλούς, εἶλαρ νηῶν τε καὶ αὐτῶν. \nἐν δ' αὐτοῖσι πύλας ἐνεποίεον εὖ ἀραρυίας, \nὄφρα δι' αὐτάων ἱππηλασίη ὁδὸς εἴη:  \n", "content_type": "5-lines"}, {"text": "ἔκτοσθεν δὲ βαθεῖαν ἐπ' αὐτῷ τάφρον ὄρυξαν \nεὐρεῖαν μεγάλην, ἐν δὲ σκόλοπας κατέπηξαν. \nὣς οἳ μὲν πονέοντο κάρη κομόωντες Ἀχαιοί:  \nοἳ δὲ θεοὶ πὰρ Ζηνὶ καθήμενοι ἀστεροπητῇ \nθηεῦντο μέγα ἔργον Ἀχαιῶν χαλκοχιτώνων. \n", "content_type": "5-lines"}, {"text": "τοῖσι δὲ μύθων ἦρχε Ποσειδάων ἐνοσίχθων:  \nΖεῦ πάτερ, ἦ ῥά τίς ἐστι βροτῶν ἐπ' ἀπείρονα γαῖαν \nὅς τις ἔτ' ἀθανάτοισι νόον καὶ μῆτιν ἐνίψει; \nοὐχ ὁράᾳς ὅτι δ' αὖτε κάρη κομόωντες Ἀχαιοὶ \nτεῖχος ἐτειχίσσαντο νεῶν ὕπερ, ἀμφὶ δὲ τάφρον \n", "content_type": "5-lines"}, {"text": "ἤλασαν, οὐδὲ θεοῖσι δόσαν κλειτὰς ἑκατόμβας; \nτοῦ δ' ἤτοι κλέος ἔσται ὅσον τ' ἐπικίδναται ἠώς: \nτοῦ δ' ἐπιλήσονται τὸ ἐγὼ καὶ Φοῖβος Ἀπόλλων \nἥρῳ Λαομέδοντι πολίσσαμεν ἀθλήσαντε. \nτὸν δὲ μέγ' ὀχθήσας προσέφη νεφεληγερέτα Ζεύς: \n", "content_type": "5-lines"}, {"text": "ὢ πόποι ἐννοσίγαι' εὐρυσθενές, οἷον ἔειπες. \nἄλλός κέν τις τοῦτο θεῶν δείσειε νόημα, \nὃς σέο πολλὸν ἀφαυρότερος χεῖράς τε μένος τε:  \nσὸν δ' ἤτοι κλέος ἔσται ὅσον τ' ἐπικίδναται ἠώς. \nἄγρει μὰν ὅτ' ἂν αὖτε κάρη κομόωντες Ἀχαιοὶ \n", "content_type": "5-lines"}, {"text": "οἴχωνται σὺν νηυσὶ φίλην ἐς πατρίδα γαῖαν \nτεῖχος ἀναρρήξας τὸ μὲν εἰς ἅλα πᾶν καταχεῦαι, \nαὖτις δ' ἠϊόνα μεγάλην ψαμάθοισι καλύψαι, \nὥς κέν τοι μέγα τεῖχος ἀμαλδύνηται Ἀχαιῶν. \nὣς οἳ μὲν τοιαῦτα πρὸς ἀλλήλους ἀγόρευον, \n", "content_type": "5-lines"}, {"text": "δύσετο δ' ἠέλιος, τετέλεστο δὲ ἔργον Ἀχαιῶν, \nβουφόνεον δὲ κατὰ κλισίας καὶ δόρπον ἕλοντο. \nνῆες δ' ἐκ Λήμνοιο παρέσταν οἶνον ἄγουσαι \nπολλαί, τὰς προέηκεν Ἰησονίδης Εὔνηος, \nτόν ῥ' ἔτεχ' Ὑψιπύλη ὑπ' Ἰήσονι ποιμένι λαῶν. \n", "content_type": "5-lines"}, {"text": "χωρὶς δ' Ἀτρεΐδῃς Ἀγαμέμνονι καὶ Μενελάῳ \nδῶκεν Ἰησονίδης ἀγέμεν μέθυ χίλια μέτρα. \nἔνθεν οἰνίζοντο κάρη κομόωντες Ἀχαιοί, \nἄλλοι μὲν χαλκῷ, ἄλλοι δ' αἴθωνι σιδήρῳ, \nἄλλοι δὲ ῥινοῖς, ἄλλοι δ' αὐτῇσι βόεσσιν, \n", "content_type": "5-lines"}, {"text": "ἄλλοι δ' ἀνδραπόδεσσι:  τίθεντο δὲ δαῖτα θάλειαν. \nπαννύχιοι μὲν ἔπειτα κάρη κομόωντες Ἀχαιοὶ \nδαίνυντο, Τρῶες δὲ κατὰ πτόλιν ἠδ' ἐπίκουροι:  \nπαννύχιος δέ σφιν κακὰ μήδετο μητίετα Ζεὺς \nσμερδαλέα κτυπέων:  τοὺς δὲ χλωρὸν δέος ᾕρει:  \n", "content_type": "5-lines"}]}, {"section_num": "8", "section_type": "book", "contents": [{"text": "Ἠὼς μὲν κροκόπεπλος ἐκίδνατο πᾶσαν ἐπ' αἶαν, \nΖεὺς δὲ θεῶν ἀγορὴν ποιήσατο τερπικέραυνος \nἀκροτάτῃ κορυφῇ πολυδειράδος Οὐλύμποιο:  \nαὐτὸς δέ σφ' ἀγόρευε, θεοὶ δ' ὑπὸ πάντες ἄκουον:  \n", "content_type": "5-lines"}, {"text": "κέκλυτέ μευ πάντές τε θεοὶ πᾶσαί τε θέαιναι, \nὄφρ' εἴπω τά με θυμὸς ἐνὶ στήθεσσι κελεύει. \nμήτέ τις οὖν θήλεια θεὸς τό γε μήτέ τις ἄρσην \nπειράτω διακέρσαι ἐμὸν ἔπος, ἀλλ' ἅμα πάντες \nαἰνεῖτ', ὄφρα τάχιστα τελευτήσω τάδε ἔργα. \n", "content_type": "5-lines"}, {"text": "ὃν δ' ἂν ἐγὼν ἀπάνευθε θεῶν ἐθέλοντα νοήσω \nἐλθόντ' ἢ Τρώεσσιν ἀρηγέμεν ἢ Δαναοῖσι \nπληγεὶς οὐ κατὰ κόσμον ἐλεύσεται Οὔλυμπον δέ:  \nἤ μιν ἑλὼν ῥίψω ἐς Τάρταρον ἠερόεντα \nτῆλε μάλ', ἧχι βάθιστον ὑπὸ χθονός ἐστι βέρεθρον, \n", "content_type": "5-lines"}, {"text": "ἔνθα σιδήρειαί τε πύλαι καὶ χάλκεος οὐδός, \nτόσσον ἔνερθ' Ἀΐδεω ὅσον οὐρανός ἐστ' ἀπὸ γαίης: \nγνώσετ' ἔπειθ' ὅσον εἰμὶ θεῶν κάρτιστος ἁπάντων. \nεἰ δ' ἄγε πειρήσασθε θεοὶ ἵνα εἴδετε πάντες: \nσειρὴν χρυσείην ἐξ οὐρανόθεν κρεμάσαντες \n", "content_type": "5-lines"}, {"text": "πάντές τ' ἐξάπτεσθε θεοὶ πᾶσαί τε θέαιναι:  \nἀλλ' οὐκ ἂν ἐρύσαιτ' ἐξ οὐρανόθεν πεδίον δὲ \nΖῆν' ὕπατον μήστωρ', οὐδ' εἰ μάλα πολλὰ κάμοιτε. \nἀλλ' ὅτε δὴ καὶ ἐγὼ πρόφρων ἐθέλοιμι ἐρύσσαι, \nαὐτῇ κεν γαίῃ ἐρύσαιμ' αὐτῇ τε θαλάσσῃ:  \n", "content_type": "5-lines"}, {"text": "σειρὴν μέν κεν ἔπειτα περὶ ῥίον Οὐλύμποιο \nδησαίμην, τὰ δέ κ' αὖτε μετήορα πάντα γένοιτο. \nτόσσον ἐγὼ περί τ' εἰμὶ θεῶν περί τ' εἴμ' ἀνθρώπων. \nὣς ἔφαθ', οἱ δ' ἄρα πάντες ἀκὴν ἐγένοντο σιωπῇ \nμῦθον ἀγασσάμενοι:  μάλα γὰρ κρατερῶς ἀγόρευσεν. \n", "content_type": "5-lines"}, {"text": "ὀψὲ δὲ δὴ μετέειπε θεὰ γλαυκῶπις Ἀθήνη:  \nὦ πάτερ ἡμέτερε Κρονίδη ὕπατε κρειόντων \nεὖ νυ καὶ ἡμεῖς ἴδμεν ὅ τοι σθένος οὐκ ἐπιεικτόν:  \nἀλλ' ἔμπης Δαναῶν ὀλοφυρόμεθ' αἰχμητάων, \nοἵ κεν δὴ κακὸν οἶτον ἀναπλήσαντες ὄλωνται. \n", "content_type": "5-lines"}, {"text": "ἀλλ' ἤτοι πολέμου μὲν ἀφεξόμεθ' ὡς σὺ κελεύεις: \nβουλὴν δ' Ἀργείοις ὑποθησόμεθ' ἥ τις ὀνήσει, \nὡς μὴ πάντες ὄλωνται ὀδυσσαμένοιο τεοῖο. \nτὴν δ' ἐπιμειδήσας προσέφη νεφεληγερέτα Ζεύς: \nθάρσει Τριτογένεια φίλον τέκος: οὔ νύ τι θυμῷ \n", "content_type": "5-lines"}, {"text": "πρόφρονι μυθέομαι, ἐθέλω δέ τοι ἤπιος εἶναι. \nὣς εἰπὼν ὑπ' ὄχεσφι τιτύσκετο χαλκόποδ' ἵππω \nὠκυπέτα χρυσέῃσιν ἐθείρῃσιν κομόωντε, \nχρυσὸν δ' αὐτὸς ἔδυνε περὶ χροΐ, γέντο δ' ἱμάσθλην \nχρυσείην εὔτυκτον, ἑοῦ δ' ἐπεβήσετο δίφρου, \n", "content_type": "5-lines"}, {"text": "μάστιξεν δ' ἐλάαν:  τὼ δ' οὐκ ἀέκοντε πετέσθην \nμεσσηγὺς γαίης τε καὶ οὐρανοῦ ἀστερόεντος. \nἼδην δ' ἵκανεν πολυπίδακα μητέρα θηρῶν \nΓάργαρον, ἔνθά τέ οἱ τέμενος βωμός τε θυήεις. \nἔνθ' ἵππους ἔστησε πατὴρ ἀνδρῶν τε θεῶν τε \n", "content_type": "5-lines"}, {"text": "λύσας ἐξ ὀχέων, κατὰ δ' ἠέρα πουλὺν ἔχευεν. \nαὐτὸς δ' ἐν κορυφῇσι καθέζετο κύδεϊ γαίων \nεἰσορόων Τρώων τε πόλιν καὶ νῆας Ἀχαιῶν. \nοἳ δ' ἄρα δεῖπνον ἕλοντο κάρη κομόωντες Ἀχαιοὶ \nῥίμφα κατὰ κλισίας, ἀπὸ δ' αὐτοῦ θωρήσσοντο. \n", "content_type": "5-lines"}, {"text": "Τρῶες δ' αὖθ' ἑτέρωθεν ἀνὰ πτόλιν ὁπλίζοντο \nπαυρότεροι:  μέμασαν δὲ καὶ ὧς ὑσμῖνι μάχεσθαι \nχρειοῖ ἀναγκαίῃ, πρό τε παίδων καὶ πρὸ γυναικῶν. \nπᾶσαι δ' ὠΐγνυντο πύλαι, ἐκ δ' ἔσσυτο λαός, \nπεζοί θ' ἱππῆές τε:  πολὺς δ' ὀρυμαγδὸς ὀρώρει. \n", "content_type": "5-lines"}, {"text": "οἳ δ' ὅτε δή ῥ' ἐς χῶρον ἕνα ξυνιόντες ἵκοντο \nσύν ῥ' ἔβαλον ῥινούς, σὺν δ' ἔγχεα καὶ μένε' ἀνδρῶν \nχαλκεοθωρήκων:  ἀτὰρ ἀσπίδες ὀμφαλόεσσαι \nἔπληντ' ἀλλήλῃσι, πολὺς δ' ὀρυμαγδὸς ὀρώρει. \nἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν \n", "content_type": "5-lines"}, {"text": "ὀλλύντων τε καὶ ὀλλυμένων, ῥέε δ' αἵματι γαῖα. \nὄφρα μὲν ἠὼς ἦν καὶ ἀέξετο ἱερὸν ἦμαρ, \nτόφρα μάλ' ἀμφοτέρων βέλε' ἥπτετο, πῖπτε δὲ λαός. \nἦμος δ' Ἠέλιος μέσον οὐρανὸν ἀμφιβεβήκει, \nκαὶ τότε δὴ χρύσεια πατὴρ ἐτίταινε τάλαντα:  \n", "content_type": "5-lines"}, {"text": "ἐν δ' ἐτίθει δύο κῆρε τανηλεγέος θανάτοιο \nΤρώων θ' ἱπποδάμων καὶ Ἀχαιῶν χαλκοχιτώνων, \nἕλκε δὲ μέσσα λαβών:  ῥέπε δ' αἴσιμον ἦμαρ Ἀχαιῶν. \nαἳ μὲν Ἀχαιῶν κῆρες ἐπὶ χθονὶ πουλυβοτείρῃ \nἑζέσθην, Τρώων δὲ πρὸς οὐρανὸν εὐρὺν ἄερθεν:  \n", "content_type": "5-lines"}, {"text": "αὐτὸς δ' ἐξ Ἴδης μεγάλ' ἔκτυπε, δαιόμενον δὲ \nἧκε σέλας μετὰ λαὸν Ἀχαιῶν:  οἳ δὲ ἰδόντες \nθάμβησαν, καὶ πάντας ὑπὸ χλωρὸν δέος εἷλεν. \nἔνθ' οὔτ' Ἰδομενεὺς τλῆ μίμνειν οὔτ' Ἀγαμέμνων, \nοὔτε δύ' Αἴαντες μενέτην θεράποντες Ἄρηος: \n", "content_type": "5-lines"}, {"text": "Νέστωρ οἶος ἔμιμνε Γερήνιος οὖρος Ἀχαιῶν \nοὔ τι ἑκών, ἀλλ' ἵππος ἐτείρετο, τὸν βάλεν ἰῷ \nδῖος Ἀλέξανδρος Ἑλένης πόσις ἠϋκόμοιο \nἄκρην κὰκ κορυφήν, ὅθι τε πρῶται τρίχες ἵππων \nκρανίῳ ἐμπεφύασι, μάλιστα δὲ καίριόν ἐστιν. \n", "content_type": "5-lines"}, {"text": "ἀλγήσας δ' ἀνέπαλτο, βέλος δ' εἰς ἐγκέφαλον δῦ, \nσὺν δ' ἵππους ἐτάραξε κυλινδόμενος περὶ χαλκῷ. \nὄφρ' ὁ γέρων ἵπποιο παρηορίας ἀπέταμνε \nφασγάνῳ ἀΐσσων, τόφρ' Ἕκτορος ὠκέες ἵπποι \nἦλθον ἀν' ἰωχμὸν θρασὺν ἡνίοχον φορέοντες \n", "content_type": "5-lines"}, {"text": "Ἕκτορα:  καί νύ κεν ἔνθ' ὁ γέρων ἀπὸ θυμὸν ὄλεσσεν \nεἰ μὴ ἄρ' ὀξὺ νόησε βοὴν ἀγαθὸς Διομήδης: \nσμερδαλέον δ' ἐβόησεν ἐποτρύνων Ὀδυσῆα:  \nδιογενὲς Λαερτιάδη πολυμήχαν' Ὀδυσσεῦ \nπῇ φεύγεις μετὰ νῶτα βαλὼν κακὸς ὣς ἐν ὁμίλῳ; \n", "content_type": "5-lines"}, {"text": "μή τίς τοι φεύγοντι μεταφρένῳ ἐν δόρυ πήξῃ:  \nἀλλὰ μέν' ὄφρα γέροντος ἀπώσομεν ἄγριον ἄνδρα. \nὣς ἔφατ', οὐδ' ἐσάκουσε πολύτλας δῖος Ὀδυσσεύς, \nἀλλὰ παρήϊξεν κοίλας ἐπὶ νῆας Ἀχαιῶν. \nΤυδεΐδης δ' αὐτός περ ἐὼν προμάχοισιν ἐμίχθη, \n", "content_type": "5-lines"}, {"text": "στῆ δὲ πρόσθ' ἵππων Νηληϊάδαο γέροντος, \nκαί μιν φωνήσας ἔπεα πτερόεντα προσηύδα:  \nὦ γέρον ἦ μάλα δή σε νέοι τείρουσι μαχηταί, \nσὴ δὲ βίη λέλυται, χαλεπὸν δέ σε γῆρας ὀπάζει, \nἠπεδανὸς δέ νύ τοι θεράπων, βραδέες δέ τοι ἵπποι. \n", "content_type": "5-lines"}, {"text": "ἀλλ' ἄγ' ἐμῶν ὀχέων ἐπιβήσεο, ὄφρα ἴδηαι \nοἷοι Τρώϊοι ἵπποι ἐπιστάμενοι πεδίοιο \nκραιπνὰ μάλ' ἔνθα καὶ ἔνθα διωκέμεν ἠδὲ φέβεσθαι, \nοὕς ποτ' ἀπ' Αἰνείαν ἑλόμην μήστωρε φόβοιο. \nτούτω μὲν θεράποντε κομείτων, τώδε δὲ νῶϊ \n", "content_type": "5-lines"}, {"text": "Τρωσὶν ἐφ' ἱπποδάμοις ἰθύνομεν, ὄφρα καὶ Ἕκτωρ \nεἴσεται εἰ καὶ ἐμὸν δόρυ μαίνεται ἐν παλάμῃσιν. \nὣς ἔφατ', οὐδ' ἀπίθησε Γερήνιος ἱππότα Νέστωρ. \nΝεστορέας μὲν ἔπειθ' ἵππους θεράποντε κομείτην \nἴφθιμοι Σθένελός τε καὶ Εὐρυμέδων ἀγαπήνωρ. \n", "content_type": "5-lines"}, {"text": "τὼ δ' εἰς ἀμφοτέρω Διομήδεος ἅρματα βήτην:  \nΝέστωρ δ' ἐν χείρεσσι λάβ' ἡνία σιγαλόεντα, \nμάστιξεν δ' ἵππους: τάχα δ' Ἕκτορος ἄγχι γένοντο. \nτοῦ δ' ἰθὺς μεμαῶτος ἀκόντισε Τυδέος υἱός: \nκαὶ τοῦ μέν ῥ' ἀφάμαρτεν, ὃ δ' ἡνίοχον θεράποντα \n", "content_type": "5-lines"}, {"text": "υἱὸν ὑπερθύμου Θηβαίου Ἠνιοπῆα \nἵππων ἡνί' ἔχοντα βάλε στῆθος παρὰ μαζόν. \nἤριπε δ' ἐξ ὀχέων, ὑπερώησαν δέ οἱ ἵπποι \nὠκύποδες: τοῦ δ' αὖθι λύθη ψυχή τε μένος τε. \nἝκτορα δ' αἰνὸν ἄχος πύκασε φρένας ἡνιόχοιο:  \n", "content_type": "5-lines"}, {"text": "τὸν μὲν ἔπειτ' εἴασε καὶ ἀχνύμενός περ ἑταίρου \nκεῖσθαι, ὃ δ' ἡνίοχον μέθεπε θρασύν:  οὐδ' ἄρ' ἔτι δὴν \nἵππω δευέσθην σημάντορος: αἶψα γὰρ εὗρεν \nἸφιτίδην Ἀρχεπτόλεμον θρασύν, ὅν ῥα τόθ' ἵππων \nὠκυπόδων ἐπέβησε, δίδου δέ οἱ ἡνία χερσίν. \n", "content_type": "5-lines"}, {"text": "ἔνθά κε λοιγὸς ἔην καὶ ἀμήχανα ἔργα γένοντο, \nκαί νύ κε σήκασθεν κατὰ Ἴλιον ἠΰτε ἄρνες, \nεἰ μὴ ἄρ' ὀξὺ νόησε πατὴρ ἀνδρῶν τε θεῶν τε:  \nβροντήσας δ' ἄρα δεινὸν ἀφῆκ' ἀργῆτα κεραυνόν, \nκὰδ δὲ πρόσθ' ἵππων Διομήδεος ἧκε χαμᾶζε:  \n", "content_type": "5-lines"}, {"text": "δεινὴ δὲ φλὸξ ὦρτο θεείου καιομένοιο, \nτὼ δ' ἵππω δείσαντε καταπτήτην ὑπ' ὄχεσφι:  \nΝέστορα δ' ἐκ χειρῶν φύγον ἡνία σιγαλόεντα, \nδεῖσε δ' ὅ γ' ἐν θυμῷ, Διομήδεα δὲ προσέειπε:  \nΤυδεΐδη ἄγε δ' αὖτε φόβον δ' ἔχε μώνυχας ἵππους. \n", "content_type": "5-lines"}, {"text": "ἦ οὐ γιγνώσκεις ὅ τοι ἐκ Διὸς οὐχ ἕπετ' ἀλκή; \nνῦν μὲν γὰρ τούτῳ Κρονίδης Ζεὺς κῦδος ὀπάζει \nσήμερον:  ὕστερον αὖτε καὶ ἡμῖν, αἴ κ' ἐθέλῃσι, \nδώσει:  ἀνὴρ δέ κεν οὔ τι Διὸς νόον εἰρύσσαιτο \nοὐδὲ μάλ' ἴφθιμος, ἐπεὶ ἦ πολὺ φέρτερός ἐστι. \n", "content_type": "5-lines"}, {"text": "τὸν δ' ἠμείβετ' ἔπειτα βοὴν ἀγαθὸς Διομήδης: \nναὶ δὴ ταῦτά γε πάντα γέρον κατὰ μοῖραν ἔειπες: \nἀλλὰ τόδ' αἰνὸν ἄχος κραδίην καὶ θυμὸν ἱκάνει:  \nἝκτωρ γάρ ποτε φήσει ἐνὶ Τρώεσσ' ἀγορεύων:  \nΤυδεΐδης ὑπ' ἐμεῖο φοβεύμενος ἵκετο νῆας. \n", "content_type": "5-lines"}, {"text": "ὥς ποτ' ἀπειλήσει:  τότε μοι χάνοι εὐρεῖα χθών. \nτὸν δ' ἠμείβετ' ἔπειτα Γερήνιος ἱππότα Νέστωρ:  \nὤ μοι Τυδέος υἱὲ δαΐφρονος, οἷον ἔειπες. \nεἴ περ γάρ σ' Ἕκτωρ γε κακὸν καὶ ἀνάλκιδα φήσει, \nἀλλ' οὐ πείσονται Τρῶες καὶ Δαρδανίωνες \n", "content_type": "5-lines"}, {"text": "καὶ Τρώων ἄλοχοι μεγαθύμων ἀσπιστάων, \nτάων ἐν κονίῃσι βάλες θαλεροὺς παρακοίτας. \nὣς ἄρα φωνήσας φύγαδε τράπε μώνυχας ἵππους \nαὖτις ἀν' ἰωχμόν:  ἐπὶ δὲ Τρῶές τε καὶ Ἕκτωρ \nἠχῇ θεσπεσίῃ βέλεα στονόεντα χέοντο. \n", "content_type": "5-lines"}, {"text": "τῷ δ' ἐπὶ μακρὸν ἄϋσε μέγας κορυθαίολος Ἕκτωρ:  \nΤυδεΐδη περὶ μέν σε τίον Δαναοὶ ταχύπωλοι \nἕδρῃ τε κρέασίν τε ἰδὲ πλείοις δεπάεσσι:  \nνῦν δέ σ' ἀτιμήσουσι:  γυναικὸς ἄρ' ἀντὶ τέτυξο. \nἔρρε κακὴ γλήνη, ἐπεὶ οὐκ εἴξαντος ἐμεῖο \n", "content_type": "5-lines"}, {"text": "πύργων ἡμετέρων ἐπιβήσεαι, οὐδὲ γυναῖκας \nἄξεις ἐν νήεσσι:  πάρος τοι δαίμονα δώσω. \nὣς φάτο, Τυδεΐδης δὲ διάνδιχα μερμήριξεν \nἵππους τε στρέψαι καὶ ἐναντίβιον μαχέσασθαι. \nτρὶς μὲν μερμήριξε κατὰ φρένα καὶ κατὰ θυμόν, \n", "content_type": "5-lines"}, {"text": "τρὶς δ' ἄρ' ἀπ' Ἰδαίων ὀρέων κτύπε μητίετα Ζεὺς \nσῆμα τιθεὶς Τρώεσσι μάχης ἑτεραλκέα νίκην. \nἝκτωρ δὲ Τρώεσσιν ἐκέκλετο μακρὸν ἀΰσας: \nΤρῶες καὶ Λύκιοι καὶ Δάρδανοι ἀγχιμαχηταὶ \nἀνέρες ἔστε φίλοι, μνήσασθε δὲ θούριδος ἀλκῆς. \n", "content_type": "5-lines"}, {"text": "γιγνώσκω δ' ὅτι μοι πρόφρων κατένευσε Κρονίων \nνίκην καὶ μέγα κῦδος, ἀτὰρ Δαναοῖσί γε πῆμα:  \nνήπιοι οἳ ἄρα δὴ τάδε τείχεα μηχανόωντο \nἀβλήχρ' οὐδενόσωρα:  τὰ δ' οὐ μένος ἁμὸν ἐρύξει:  \nἵπποι δὲ ῥέα τάφρον ὑπερθορέονται ὀρυκτήν. \n", "content_type": "5-lines"}, {"text": "ἀλλ' ὅτε κεν δὴ νηυσὶν ἔπι γλαφυρῇσι γένωμαι, \nμνημοσύνη τις ἔπειτα πυρὸς δηΐοιο γενέσθω, \nὡς πυρὶ νῆας ἐνιπρήσω, κτείνω δὲ καὶ αὐτοὺς \nἈργείους παρὰ νηυσὶν ἀτυζομένους ὑπὸ καπνοῦ. \nὣς εἰπὼν ἵπποισιν ἐκέκλετο φώνησέν τε:  \n", "content_type": "5-lines"}, {"text": "Ξάνθέ τε καὶ σὺ Πόδαργε καὶ Αἴθων Λάμπέ τε δῖε \nνῦν μοι τὴν κομιδὴν ἀποτίνετον, ἣν μάλα πολλὴν \nἈνδρομάχη θυγάτηρ μεγαλήτορος Ἠετίωνος \nὑμῖν πὰρ προτέροισι μελίφρονα πυρὸν ἔθηκεν \nοἶνόν τ' ἐγκεράσασα πιεῖν, ὅτε θυμὸς ἀνώγοι, \n", "content_type": "5-lines"}, {"text": "ἢ ἐμοί, ὅς πέρ οἱ θαλερὸς πόσις εὔχομαι εἶναι. \nἀλλ' ἐφομαρτεῖτον καὶ σπεύδετον ὄφρα λάβωμεν \nἀσπίδα Νεστορέην, τῆς νῦν κλέος οὐρανὸν ἵκει \nπᾶσαν χρυσείην ἔμεναι, κανόνας τε καὶ αὐτήν, \nαὐτὰρ ἀπ' ὤμοιιν Διομήδεος ἱπποδάμοιο \n", "content_type": "5-lines"}, {"text": "δαιδάλεον θώρηκα, τὸν Ἥφαιστος κάμε τεύχων. \nεἰ τούτω κε λάβοιμεν, ἐελποίμην κεν Ἀχαιοὺς \nαὐτονυχὶ νηῶν ἐπιβησέμεν ὠκειάων. \nὣς ἔφατ' εὐχόμενος, νεμέσησε δὲ πότνια Ἥρη, \nσείσατο δ' εἰνὶ θρόνῳ, ἐλέλιξε δὲ μακρὸν Ὄλυμπον, \n", "content_type": "5-lines"}, {"text": "καί ῥα Ποσειδάωνα μέγαν θεὸν ἀντίον ηὔδα:  \nὢ πόποι ἐννοσίγαι' εὐρυσθενές, οὐδέ νυ σοί περ \nὀλλυμένων Δαναῶν ὀλοφύρεται ἐν φρεσὶ θυμός. \nοἳ δέ τοι εἰς Ἑλίκην τε καὶ Αἰγὰς δῶρ' ἀνάγουσι \nπολλά τε καὶ χαρίεντα:  σὺ δέ σφισι βούλεο νίκην. \n", "content_type": "5-lines"}, {"text": "εἴ περ γάρ κ' ἐθέλοιμεν, ὅσοι Δαναοῖσιν ἀρωγοί, \nΤρῶας ἀπώσασθαι καὶ ἐρυκέμεν εὐρύοπα Ζῆν, \nαὐτοῦ κ' ἔνθ' ἀκάχοιτο καθήμενος οἶος ἐν Ἴδῃ. \nτὴν δὲ μέγ' ὀχθήσας προσέφη κρείων ἐνοσίχθων:  \nἭρη ἀπτοεπὲς ποῖον τὸν μῦθον ἔειπες. \n", "content_type": "5-lines"}, {"text": "οὐκ ἂν ἔγωγ' ἐθέλοιμι Διὶ Κρονίωνι μάχεσθαι \nἡμέας τοὺς ἄλλους, ἐπεὶ ἦ πολὺ φέρτερός ἐστιν. \nὣς οἳ μὲν τοιαῦτα πρὸς ἀλλήλους ἀγόρευον:  \nτῶν δ' ὅσον ἐκ νηῶν ἀπὸ πύργου τάφρος ἔεργε \nπλῆθεν ὁμῶς ἵππων τε καὶ ἀνδρῶν ἀσπιστάων \n", "content_type": "5-lines"}, {"text": "εἰλομένων:  εἴλει δὲ θοῷ ἀτάλαντος Ἄρηϊ \nἝκτωρ Πριαμίδης, ὅτε οἱ Ζεὺς κῦδος ἔδωκε. \nκαί νύ κ' ἐνέπρησεν πυρὶ κηλέῳ νῆας ἐΐσας, \nεἰ μὴ ἐπὶ φρεσὶ θῆκ' Ἀγαμέμνονι πότνια Ἥρη \nαὐτῷ ποιπνύσαντι θοῶς ὀτρῦναι Ἀχαιούς. \n", "content_type": "5-lines"}, {"text": "βῆ δ' ἰέναι παρά τε κλισίας καὶ νῆας Ἀχαιῶν \nπορφύρεον μέγα φᾶρος ἔχων ἐν χειρὶ παχείῃ, \nστῆ δ' ἐπ' Ὀδυσσῆος μεγακήτεϊ νηῒ μελαίνῃ, \nἥ ῥ' ἐν μεσσάτῳ ἔσκε γεγωνέμεν ἀμφοτέρωσε, \nἠμὲν ἐπ' Αἴαντος κλισίας Τελαμωνιάδαο \n", "content_type": "5-lines"}, {"text": "ἠδ' ἐπ' Ἀχιλλῆος, τοί ῥ' ἔσχατα νῆας ἐΐσας \nεἴρυσαν, ἠνορέῃ πίσυνοι καὶ κάρτεϊ χειρῶν:  \nἤϋσεν δὲ διαπρύσιον Δαναοῖσι γεγωνώς: \nαἰδὼς Ἀργεῖοι, κάκ' ἐλέγχεα, εἶδος ἀγητοί:  \nπῇ ἔβαν εὐχωλαί, ὅτε δὴ φάμεν εἶναι ἄριστοι, \n", "content_type": "5-lines"}, {"text": "ἃς ὁπότ' ἐν Λήμνῳ κενεαυχέες ἠγοράασθε, \nἔσθοντες κρέα πολλὰ βοῶν ὀρθοκραιράων \nπίνοντες κρητῆρας ἐπιστεφέας οἴνοιο, \nΤρώων ἄνθ' ἑκατόν τε διηκοσίων τε ἕκαστος \nστήσεσθ' ἐν πολέμῳ:  νῦν δ' οὐδ' ἑνὸς ἄξιοί εἰμεν \n", "content_type": "5-lines"}, {"text": "Ἕκτορος, ὃς τάχα νῆας ἐνιπρήσει πυρὶ κηλέῳ. \nΖεῦ πάτερ, ἦ ῥά τιν' ἤδη ὑπερμενέων βασιλήων \nτῇδ' ἄτῃ ἄασας καί μιν μέγα κῦδος ἀπηύρας; \nοὐ μὲν δή ποτέ φημι τεὸν περικαλλέα βωμὸν \nνηῒ πολυκλήϊδι παρελθέμεν ἐνθάδε ἔρρων, \n", "content_type": "5-lines"}, {"text": "ἀλλ' ἐπὶ πᾶσι βοῶν δημὸν καὶ μηρί' ἔκηα \nἱέμενος Τροίην εὐτείχεον ἐξαλαπάξαι. \nἀλλὰ Ζεῦ τόδε πέρ μοι ἐπικρήηνον ἐέλδωρ:  \nαὐτοὺς δή περ ἔασον ὑπεκφυγέειν καὶ ἀλύξαι, \nμηδ' οὕτω Τρώεσσιν ἔα δάμνασθαι Ἀχαιούς. \n", "content_type": "5-lines"}, {"text": "ὣς φάτο, τὸν δὲ πατὴρ ὀλοφύρατο δάκρυ χέοντα, \nνεῦσε δέ οἱ λαὸν σόον ἔμμεναι οὐδ' ἀπολέσθαι. \nαὐτίκα δ' αἰετὸν ἧκε τελειότατον πετεηνῶν, \nνεβρὸν ἔχοντ' ὀνύχεσσι τέκος ἐλάφοιο ταχείης: \nπὰρ δὲ Διὸς βωμῷ περικαλλέϊ κάββαλε νεβρόν, \n", "content_type": "5-lines"}, {"text": "ἔνθα πανομφαίῳ Ζηνὶ ῥέζεσκον Ἀχαιοί. \nοἳ δ' ὡς οὖν εἴδονθ' ὅ τ' ἄρ' ἐκ Διὸς ἤλυθεν ὄρνις, \nμᾶλλον ἐπὶ Τρώεσσι θόρον, μνήσαντο δὲ χάρμης. \nἔνθ' οὔ τις πρότερος Δαναῶν πολλῶν περ ἐόντων \nεὔξατο Τυδεΐδαο πάρος σχέμεν ὠκέας ἵππους \n", "content_type": "5-lines"}, {"text": "τάφρου τ' ἐξελάσαι καὶ ἐναντίβιον μαχέσασθαι, \nἀλλὰ πολὺ πρῶτος Τρώων ἕλεν ἄνδρα κορυστὴν \nΦραδμονίδην Ἀγέλαον:  ὃ μὲν φύγαδ' ἔτραπεν ἵππους: \nτῷ δὲ μεταστρεφθέντι μεταφρένῳ ἐν δόρυ πῆξεν \nὤμων μεσσηγύς, διὰ δὲ στήθεσφιν ἔλασσεν:  \n", "content_type": "5-lines"}, {"text": "ἤριπε δ' ἐξ ὀχέων, ἀράβησε δὲ τεύχε' ἐπ' αὐτῷ. \nτὸν δὲ μετ' Ἀτρεΐδαι Ἀγαμέμνων καὶ Μενέλαος, \nτοῖσι δ' ἐπ' Αἴαντες θοῦριν ἐπιειμένοι ἀλκήν, \nτοῖσι δ' ἐπ' Ἰδομενεὺς καὶ ὀπάων Ἰδομενῆος \nΜηριόνης ἀτάλαντος Ἐνυαλίῳ ἀνδρειφόντῃ, \n", "content_type": "5-lines"}, {"text": "τοῖσι δ' ἐπ' Εὐρύπυλος Εὐαίμονος ἀγλαὸς υἱός: \nΤεῦκρος δ' εἴνατος ἦλθε παλίντονα τόξα τιταίνων, \nστῆ δ' ἄρ' ὑπ' Αἴαντος σάκεϊ Τελαμωνιάδαο. \nἔνθ' Αἴας μὲν ὑπεξέφερεν σάκος: αὐτὰρ ὅ γ' ἥρως \nπαπτήνας, ἐπεὶ ἄρ τιν' ὀϊστεύσας ἐν ὁμίλῳ \n", "content_type": "5-lines"}, {"text": "βεβλήκοι, ὃ μὲν αὖθι πεσὼν ἀπὸ θυμὸν ὄλεσσεν, \nαὐτὰρ ὃ αὖτις ἰὼν πάϊς ὣς ὑπὸ μητέρα δύσκεν \nεἰς Αἴανθ':  ὃ δέ μιν σάκεϊ κρύπτασκε φαεινῷ. \nἔνθα τίνα πρῶτον Τρώων ἕλε Τεῦκρος ἀμύμων; \nὈρσίλοχον μὲν πρῶτα καὶ Ὄρμενον ἠδ' Ὀφελέστην \n", "content_type": "5-lines"}, {"text": "Δαίτορά τε Χρομίον τε καὶ ἀντίθεον Λυκοφόντην \nκαὶ Πολυαιμονίδην Ἀμοπάονα καὶ Μελάνιππον, \nπάντας ἐπασσυτέρους πέλασε χθονὶ πουλυβοτείρῃ. \nτὸν δὲ ἰδὼν γήθησεν ἄναξ ἀνδρῶν Ἀγαμέμνων \nτόξου ἄπο κρατεροῦ Τρώων ὀλέκοντα φάλαγγας: \n", "content_type": "5-lines"}, {"text": "στῆ δὲ παρ' αὐτὸν ἰὼν καί μιν πρὸς μῦθον ἔειπε:  \nΤεῦκρε φίλη κεφαλή, Τελαμώνιε κοίρανε λαῶν \nβάλλ' οὕτως, αἴ κέν τι φόως Δαναοῖσι γένηαι \nπατρί τε σῷ Τελαμῶνι, ὅ σ' ἔτρεφε τυτθὸν ἐόντα, \nκαί σε νόθον περ ἐόντα κομίσσατο ᾧ ἐνὶ οἴκῳ:  \n", "content_type": "5-lines"}, {"text": "τὸν καὶ τηλόθ' ἐόντα ἐϋκλείης ἐπίβησον. \nσοὶ δ' ἐγὼ ἐξερέω ὡς καὶ τετελεσμένον ἔσται:  \nαἴ κέν μοι δώῃ Ζεύς τ' αἰγίοχος καὶ Ἀθήνη \nἸλίου ἐξαλαπάξαι ἐϋκτίμενον πτολίεθρον, \nπρώτῳ τοι μετ' ἐμὲ πρεσβήϊον ἐν χερὶ θήσω, \n", "content_type": "5-lines"}, {"text": "ἢ τρίποδ' ἠὲ δύω ἵππους αὐτοῖσιν ὄχεσφιν \nἠὲ γυναῖχ', ἥ κέν τοι ὁμὸν λέχος εἰσαναβαίνοι. \nτὸν δ' ἀπαμειβόμενος προσεφώνεε Τεῦκρος ἀμύμων:  \nἈτρεΐδη κύδιστε τί με σπεύδοντα καὶ αὐτὸν \nὀτρύνεις; οὐ μέν τοι ὅση δύναμίς γε πάρεστι \n", "content_type": "5-lines"}, {"text": "παύομαι, ἀλλ' ἐξ οὗ προτὶ Ἴλιον ὠσάμεθ' αὐτοὺς \nἐκ τοῦ δὴ τόξοισι δεδεγμένος ἄνδρας ἐναίρω. \nὀκτὼ δὴ προέηκα τανυγλώχινας ὀϊστούς, \nπάντες δ' ἐν χροῒ πῆχθεν ἀρηϊθόων αἰζηῶν:  \nτοῦτον δ' οὐ δύναμαι βαλέειν κύνα λυσσητῆρα. \n", "content_type": "5-lines"}, {"text": "ἦ ῥα καὶ ἄλλον ὀϊστὸν ἀπὸ νευρῆφιν ἴαλλεν \nἝκτορος ἀντικρύ, βαλέειν δέ ἑ ἵετο θυμός: \nκαὶ τοῦ μέν ῥ' ἀφάμαρθ', ὃ δ' ἀμύμονα Γοργυθίωνα \nυἱὸν ἐῢν Πριάμοιο κατὰ στῆθος βάλεν ἰῷ, \nτόν ῥ' ἐξ Αἰσύμηθεν ὀπυιομένη τέκε μήτηρ \n", "content_type": "5-lines"}, {"text": "καλὴ Καστιάνειρα δέμας ἐϊκυῖα θεῇσι. \nμήκων δ' ὡς ἑτέρωσε κάρη βάλεν, ἥ τ' ἐνὶ κήπῳ \nκαρπῷ βριθομένη νοτίῃσί τε εἰαρινῇσιν, \nὣς ἑτέρωσ' ἤμυσε κάρη πήληκι βαρυνθέν. \nΤεῦκρος δ' ἄλλον ὀϊστὸν ἀπὸ νευρῆφιν ἴαλλεν \n", "content_type": "5-lines"}, {"text": "Ἕκτορος ἀντικρύ, βαλέειν δέ ἑ ἵετο θυμός. \nἀλλ' ὅ γε καὶ τόθ' ἅμαρτε:  παρέσφηλεν γὰρ Ἀπόλλων:  \nἀλλ' Ἀρχεπτόλεμον θρασὺν Ἕκτορος ἡνιοχῆα \nἱέμενον πόλεμον δὲ βάλε στῆθος παρὰ μαζόν:  \nἤριπε δ' ἐξ ὀχέων, ὑπερώησαν δέ οἱ ἵπποι \n", "content_type": "5-lines"}, {"text": "ὠκύποδες: τοῦ δ' αὖθι λύθη ψυχή τε μένος τε. \nἝκτορα δ' αἰνὸν ἄχος πύκασε φρένας ἡνιόχοιο:  \nτὸν μὲν ἔπειτ' εἴασε καὶ ἀχνύμενός περ ἑταίρου, \nΚεβριόνην δ' ἐκέλευσεν ἀδελφεὸν ἐγγὺς ἐόντα \nἵππων ἡνί' ἑλεῖν:  ὃ δ' ἄρ' οὐκ ἀπίθησεν ἀκούσας. \n", "content_type": "5-lines"}, {"text": "αὐτὸς δ' ἐκ δίφροιο χαμαὶ θόρε παμφανόωντος \nσμερδαλέα ἰάχων:  ὃ δὲ χερμάδιον λάβε χειρί, \nβῆ δ' ἰθὺς Τεύκρου, βαλέειν δέ ἑ θυμὸς ἀνώγει. \nἤτοι ὃ μὲν φαρέτρης ἐξείλετο πικρὸν ὀϊστόν, \nθῆκε δ' ἐπὶ νευρῇ:  τὸν δ' αὖ κορυθαίολος Ἕκτωρ \n", "content_type": "5-lines"}, {"text": "αὐερύοντα παρ' ὦμον, ὅθι κληῒς ἀποέργει \nαὐχένα τε στῆθός τε, μάλιστα δὲ καίριόν ἐστι, \nτῇ ῥ' ἐπὶ οἷ μεμαῶτα βάλεν λίθῳ ὀκριόεντι, \nῥῆξε δέ οἱ νευρήν:  νάρκησε δὲ χεὶρ ἐπὶ καρπῷ, \nστῆ δὲ γνὺξ ἐριπών, τόξον δέ οἱ ἔκπεσε χειρός. \n", "content_type": "5-lines"}, {"text": "Αἴας δ' οὐκ ἀμέλησε κασιγνήτοιο πεσόντος, \nἀλλὰ θέων περίβη καί οἱ σάκος ἀμφεκάλυψε. \nτὸν μὲν ἔπειθ' ὑποδύντε δύω ἐρίηρες ἑταῖροι \nΜηκιστεὺς Ἐχίοιο πάϊς καὶ δῖος Ἀλάστωρ \nνῆας ἔπι γλαφυρὰς φερέτην βαρέα στενάχοντα. \n", "content_type": "5-lines"}, {"text": "ἂψ δ' αὖτις Τρώεσσιν Ὀλύμπιος ἐν μένος ὦρσεν:  \nοἳ δ' ἰθὺς τάφροιο βαθείης ὦσαν Ἀχαιούς: \nἝκτωρ δ' ἐν πρώτοισι κίε σθένεϊ βλεμεαίνων. \nὡς δ' ὅτε τίς τε κύων συὸς ἀγρίου ἠὲ λέοντος \nἅπτηται κατόπισθε ποσὶν ταχέεσσι διώκων \n", "content_type": "5-lines"}, {"text": "ἰσχία τε γλουτούς τε, ἑλισσόμενόν τε δοκεύει, \nὣς Ἕκτωρ ὤπαζε κάρη κομόωντας Ἀχαιούς, \nαἰὲν ἀποκτείνων τὸν ὀπίστατον:  οἳ δὲ φέβοντο. \nαὐτὰρ ἐπεὶ διά τε σκόλοπας καὶ τάφρον ἔβησαν \nφεύγοντες, πολλοὶ δὲ δάμεν Τρώων ὑπὸ χερσίν, \n", "content_type": "5-lines"}, {"text": "οἳ μὲν δὴ παρὰ νηυσὶν ἐρητύοντο μένοντες, \nἀλλήλοισί τε κεκλόμενοι καὶ πᾶσι θεοῖσι \nχεῖρας ἀνίσχοντες μεγάλ' εὐχετόωντο ἕκαστος: \nἝκτωρ δ' ἀμφιπεριστρώφα καλλίτριχας ἵππους \nΓοργοῦς ὄμματ' ἔχων ἠδὲ βροτολοιγοῦ Ἄρηος. \n", "content_type": "5-lines"}, {"text": "τοὺς δὲ ἰδοῦσ' ἐλέησε θεὰ λευκώλενος Ἥρη, \nαἶψα δ' Ἀθηναίην ἔπεα πτερόεντα προσηύδα:  \nὢ πόποι αἰγιόχοιο Διὸς τέκος οὐκέτι νῶϊ \nὀλλυμένων Δαναῶν κεκαδησόμεθ' ὑστάτιόν περ; \nοἵ κεν δὴ κακὸν οἶτον ἀναπλήσαντες ὄλωνται \n", "content_type": "5-lines"}, {"text": "ἀνδρὸς ἑνὸς ῥιπῇ, ὃ δὲ μαίνεται οὐκέτ' ἀνεκτῶς \nἝκτωρ Πριαμίδης, καὶ δὴ κακὰ πολλὰ ἔοργε. \nτὴν δ' αὖτε προσέειπε θεὰ γλαυκῶπις Ἀθήνη:  \nκαὶ λίην οὗτός γε μένος θυμόν τ' ὀλέσειε \nχερσὶν ὑπ' Ἀργείων φθίμενος ἐν πατρίδι γαίῃ:  \n", "content_type": "5-lines"}, {"text": "ἀλλὰ πατὴρ οὑμὸς φρεσὶ μαίνεται οὐκ ἀγαθῇσι \nσχέτλιος, αἰὲν ἀλιτρός, ἐμῶν μενέων ἀπερωεύς: \nοὐδέ τι τῶν μέμνηται, ὅ οἱ μάλα πολλάκις υἱὸν \nτειρόμενον σώεσκον ὑπ' Εὐρυσθῆος ἀέθλων. \nἤτοι ὃ μὲν κλαίεσκε πρὸς οὐρανόν, αὐτὰρ ἐμὲ Ζεὺς \n", "content_type": "5-lines"}, {"text": "τῷ ἐπαλεξήσουσαν ἀπ' οὐρανόθεν προΐαλλεν. \nεἰ γὰρ ἐγὼ τάδε ᾔδε' ἐνὶ φρεσὶ πευκαλίμῃσιν \nεὖτέ μιν εἰς Ἀΐδαο πυλάρταο προὔπεμψεν \nἐξ Ἐρέβευς ἄξοντα κύνα στυγεροῦ Ἀΐδαο, \nοὐκ ἂν ὑπεξέφυγε Στυγὸς ὕδατος αἰπὰ ῥέεθρα. \n", "content_type": "5-lines"}, {"text": "νῦν δ' ἐμὲ μὲν στυγέει, Θέτιδος δ' ἐξήνυσε βουλάς, \nἥ οἱ γούνατ' ἔκυσσε καὶ ἔλλαβε χειρὶ γενείου, \nλισσομένη τιμῆσαι Ἀχιλλῆα πτολίπορθον. \nἔσται μὰν ὅτ' ἂν αὖτε φίλην γλαυκώπιδα εἴπῃ. \nἀλλὰ σὰ μὲν νῦν νῶϊν ἐπέντυε μώνυχας ἵππους, \n", "content_type": "5-lines"}, {"text": "ὄφρ' ἂν ἐγὼ καταδῦσα Διὸς δόμον αἰγιόχοιο \nτεύχεσιν ἐς πόλεμον θωρήξομαι, ὄφρα ἴδωμαι \nἢ νῶϊ Πριάμοιο πάϊς κορυθαίολος Ἕκτωρ \nγηθήσει προφανέντε ἀνὰ πτολέμοιο γεφύρας, \nἦ τις καὶ Τρώων κορέει κύνας ἠδ' οἰωνοὺς \n", "content_type": "5-lines"}, {"text": "δημῷ καὶ σάρκεσσι, πεσὼν ἐπὶ νηυσὶν Ἀχαιῶν. \nὣς ἔφατ', οὐδ' ἀπίθησε θεὰ λευκώλενος Ἥρη. \nἣ μὲν ἐποιχομένη χρυσάμπυκας ἔντυεν ἵππους \nἭρη πρέσβα θεὰ θυγάτηρ μεγάλοιο Κρόνοιο:  \nαὐτὰρ Ἀθηναίη κούρη Διὸς αἰγιόχοιο \n", "content_type": "5-lines"}, {"text": "πέπλον μὲν κατέχευεν ἑανὸν πατρὸς ἐπ' οὔδει \nποικίλον, ὅν ῥ' αὐτὴ ποιήσατο καὶ κάμε χερσίν, \nἣ δὲ χιτῶν' ἐνδῦσα Διὸς νεφεληγερέταο \nτεύχεσιν ἐς πόλεμον θωρήσσετο δακρυόεντα. \nἐς δ' ὄχεα φλόγεα ποσὶ βήσετο, λάζετο δ' ἔγχος \n", "content_type": "5-lines"}, {"text": "βριθὺ μέγα στιβαρόν, τῷ δάμνησι στίχας ἀνδρῶν \nἡρώων, τοῖσίν τε κοτέσσεται ὀβριμοπάτρη. \nἭρη δὲ μάστιγι θοῶς ἐπεμαίετ' ἄρ' ἵππους: \nαὐτόμαται δὲ πύλαι μύκον οὐρανοῦ ἃς ἔχον Ὧραι, \nτῇς ἐπιτέτραπται μέγας οὐρανὸς Οὔλυμπός τε \n", "content_type": "5-lines"}, {"text": "ἠμὲν ἀνακλῖναι πυκινὸν νέφος ἠδ' ἐπιθεῖναι. \nτῇ ῥα δι' αὐτάων κεντρηνεκέας ἔχον ἵππους. \nΖεὺς δὲ πατὴρ Ἴδηθεν ἐπεὶ ἴδε χώσατ' ἄρ' αἰνῶς, \nἾριν δ' ὄτρυνε χρυσόπτερον ἀγγελέουσαν:  \nβάσκ' ἴθι Ἶρι ταχεῖα, πάλιν τρέπε μηδ' ἔα ἄντην \n", "content_type": "5-lines"}, {"text": "ἔρχεσθ':  οὐ γὰρ καλὰ συνοισόμεθα πτόλεμον δέ. \nὧδε γὰρ ἐξερέω, τὸ δὲ καὶ τετελεσμένον ἔσται:  \nγυιώσω μέν σφωϊν ὑφ' ἅρμασιν ὠκέας ἵππους, \nαὐτὰς δ' ἐκ δίφρου βαλέω κατά θ' ἅρματα ἄξω:  \nοὐδέ κεν ἐς δεκάτους περιτελλομένους ἐνιαυτοὺς \n", "content_type": "5-lines"}, {"text": "ἕλκε' ἀπαλθήσεσθον, ἅ κεν μάρπτῃσι κεραυνός: \nὄφρα ἰδῇ γλαυκῶπις ὅτ' ἂν ᾧ πατρὶ μάχηται. \nἭρῃ δ' οὔ τι τόσον νεμεσίζομαι οὐδὲ χολοῦμαι:  \nαἰεὶ γάρ μοι ἔωθεν ἐνικλᾶν ὅττί κεν εἴπω. \nὣς ἔφατ', ὦρτο δὲ Ἶρις ἀελλόπος ἀγγελέουσα, \n", "content_type": "5-lines"}, {"text": "βῆ δ' ἐξ Ἰδαίων ὀρέων ἐς μακρὸν Ὄλυμπον. \nπρώτῃσιν δὲ πύλῃσι πολυπτύχου Οὐλύμποιο \nἀντομένη κατέρυκε, Διὸς δέ σφ' ἔννεπε μῦθον:  \nπῇ μέματον; τί σφῶϊν ἐνὶ φρεσὶ μαίνεται ἦτορ; \nοὐκ ἐάᾳ Κρονίδης ἐπαμυνέμεν Ἀργείοισιν. \n", "content_type": "5-lines"}, {"text": "ὧδε γὰρ ἠπείλησε Κρόνου πάϊς, ᾗ τελέει περ, \nγυιώσειν μὲν σφῶϊν ὑφ' ἅρμασιν ὠκέας ἵππους, \nαὐτὰς δ' ἐκ δίφρου βαλέειν κατά θ' ἅρματα ἄξειν:  \nοὐδέ κεν ἐς δεκάτους περιτελλομένους ἐνιαυτοὺς \nἕλκε' ἀπαλθήσεσθον, ἅ κεν μάρπτῃσι κεραυνός: \n", "content_type": "5-lines"}, {"text": "ὄφρα ἰδῇς γλαυκῶπι ὅτ' ἂν σῷ πατρὶ μάχηαι. \nἭρῃ δ' οὔ τι τόσον νεμεσίζεται οὐδὲ χολοῦται:  \nαἰεὶ γάρ οἱ ἔωθεν ἐνικλᾶν ὅττι κεν εἴπῃ:  \nἀλλὰ σύ γ' αἰνοτάτη κύον ἀδεὲς εἰ ἐτεόν γε \nτολμήσεις Διὸς ἄντα πελώριον ἔγχος ἀεῖραι. \n", "content_type": "5-lines"}, {"text": "ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις, \nαὐτὰρ Ἀθηναίην Ἥρη πρὸς μῦθον ἔειπεν:  \nὢ πόποι αἰγιόχοιο Διὸς τέκος, οὐκέτ' ἔγωγε \nνῶϊ ἐῶ Διὸς ἄντα βροτῶν ἕνεκα πτολεμίζειν:  \nτῶν ἄλλος μὲν ἀποφθίσθω, ἄλλος δὲ βιώτω, \n", "content_type": "5-lines"}, {"text": "ὅς κε τύχῃ:  κεῖνος δὲ τὰ ἃ φρονέων ἐνὶ θυμῷ \nΤρωσί τε καὶ Δαναοῖσι δικαζέτω, ὡς ἐπιεικές. \nὣς ἄρα φωνήσασα πάλιν τρέπε μώνυχας ἵππους: \nτῇσιν δ' Ὧραι μὲν λῦσαν καλλίτριχας ἵππους, \nκαὶ τοὺς μὲν κατέδησαν ἐπ' ἀμβροσίῃσι κάπῃσιν, \n", "content_type": "5-lines"}, {"text": "ἅρματα δ' ἔκλιναν πρὸς ἐνώπια παμφανόωντα:  \nαὐταὶ δὲ χρυσέοισιν ἐπὶ κλισμοῖσι κάθιζον \nμίγδ' ἄλλοισι θεοῖσι, φίλον τετιημέναι ἦτορ. \nΖεὺς δὲ πατὴρ Ἴδηθεν ἐΰτροχον ἅρμα καὶ ἵππους \nΟὔλυμπον δὲ δίωκε, θεῶν δ' ἐξίκετο θώκους. \n", "content_type": "5-lines"}, {"text": "τῷ δὲ καὶ ἵππους μὲν λῦσε κλυτὸς ἐννοσίγαιος, \nἅρματα δ' ἂμ βωμοῖσι τίθει κατὰ λῖτα πετάσσας: \nαὐτὸς δὲ χρύσειον ἐπὶ θρόνον εὐρύοπα Ζεὺς \nἕζετο, τῷ δ' ὑπὸ ποσσὶ μέγας πελεμίζετ' Ὄλυμπος. \nαἳ δ' οἶαι Διὸς ἀμφὶς Ἀθηναίη τε καὶ Ἥρη \n", "content_type": "5-lines"}, {"text": "ἥσθην, οὐδέ τί μιν προσεφώνεον οὐδ' ἐρέοντο:  \nαὐτὰρ ὃ ἔγνω ᾗσιν ἐνὶ φρεσὶ φώνησέν τε:  \nτίφθ' οὕτω τετίησθον Ἀθηναίη τε καὶ Ἥρη; \nοὐ μέν θην κάμετόν γε μάχῃ ἔνι κυδιανείρῃ \nὀλλῦσαι Τρῶας, τοῖσιν κότον αἰνὸν ἔθεσθε. \n", "content_type": "5-lines"}, {"text": "πάντως, οἷον ἐμόν γε μένος καὶ χεῖρες ἄαπτοι, \nοὐκ ἄν με τρέψειαν ὅσοι θεοί εἰσ' ἐν Ὀλύμπῳ. \nσφῶϊν δὲ πρίν περ τρόμος ἔλλαβε φαίδιμα γυῖα \nπρὶν πόλεμόν τε ἰδεῖν πολέμοιό τε μέρμερα ἔργα. \nὧδε γὰρ ἐξερέω, τὸ δέ κεν τετελεσμένον ἦεν:  \n", "content_type": "5-lines"}, {"text": "οὐκ ἂν ἐφ' ὑμετέρων ὀχέων πληγέντε κεραυνῷ \nἂψ ἐς Ὄλυμπον ἵκεσθον, ἵν' ἀθανάτων ἕδος ἐστίν. \nὣς ἔφαθ', αἳ δ' ἐπέμυξαν Ἀθηναίη τε καὶ Ἥρη:  \nπλησίαι αἵ γ' ἥσθην, κακὰ δὲ Τρώεσσι μεδέσθην. \nἤτοι Ἀθηναίη ἀκέων ἦν οὐδέ τι εἶπε \n", "content_type": "5-lines"}, {"text": "σκυζομένη Διὶ πατρί, χόλος δέ μιν ἄγριος ᾕρει:  \nἭρῃ δ' οὐκ ἔχαδε στῆθος χόλον, ἀλλὰ προσηύδα:  \nαἰνότατε Κρονίδη ποῖον τὸν μῦθον ἔειπες. \nεὖ νυ καὶ ἡμεῖς ἴδμεν ὅ τοι σθένος οὐκ ἀλαπαδνόν:  \nἀλλ' ἔμπης Δαναῶν ὀλοφυρόμεθ' αἰχμητάων, \n", "content_type": "5-lines"}, {"text": "οἵ κεν δὴ κακὸν οἶτον ἀναπλήσαντες ὄλωνται. \nἀλλ' ἤτοι πολέμου μὲν ἀφεξόμεθ', εἰ σὺ κελεύεις: \nβουλὴν δ' Ἀργείοις ὑποθησόμεθ' ἥ τις ὀνήσει, \nὡς μὴ πάντες ὄλωνται ὀδυσσαμένοιο τεοῖο. \nτὴν δ' ἀπαμειβόμενος προσέφη νεφεληγερέτα Ζεύς: \n", "content_type": "5-lines"}, {"text": "ἠοῦς δὴ καὶ μᾶλλον ὑπερμενέα Κρονίωνα \nὄψεαι, αἴ κ' ἐθέλῃσθα, βοῶπις πότνια Ἥρη \nὀλλύντ' Ἀργείων πουλὺν στρατὸν αἰχμητάων:  \nοὐ γὰρ πρὶν πολέμου ἀποπαύσεται ὄβριμος Ἕκτωρ \nπρὶν ὄρθαι παρὰ ναῦφι ποδώκεα Πηλεΐωνα, \n", "content_type": "5-lines"}, {"text": "ἤματι τῷ ὅτ' ἂν οἳ μὲν ἐπὶ πρύμνῃσι μάχωνται \nστείνει ἐν αἰνοτάτῳ περὶ Πατρόκλοιο θανόντος: \nὣς γὰρ θέσφατόν ἐστι:  σέθεν δ' ἐγὼ οὐκ ἀλεγίζω \nχωομένης, οὐδ' εἴ κε τὰ νείατα πείραθ' ἵκηαι \nγαίης καὶ πόντοιο, ἵν' Ἰάπετός τε Κρόνος τε \n", "content_type": "5-lines"}, {"text": "ἥμενοι οὔτ' αὐγῇς Ὑπερίονος Ἠελίοιο \nτέρποντ' οὔτ' ἀνέμοισι, βαθὺς δέ τε Τάρταρος ἀμφίς: \nοὐδ' ἢν ἔνθ' ἀφίκηαι ἀλωμένη, οὔ σευ ἔγωγε \nσκυζομένης ἀλέγω, ἐπεὶ οὐ σέο κύντερον ἄλλο. \nὣς φάτο, τὸν δ' οὔ τι προσέφη λευκώλενος Ἥρη. \n", "content_type": "5-lines"}, {"text": "ἐν δ' ἔπεσ' Ὠκεανῷ λαμπρὸν φάος ἠελίοιο \nἕλκον νύκτα μέλαιναν ἐπὶ ζείδωρον ἄρουραν. \nΤρωσὶν μέν ῥ' ἀέκουσιν ἔδυ φάος, αὐτὰρ Ἀχαιοῖς \nἀσπασίη τρίλλιστος ἐπήλυθε νὺξ ἐρεβεννή. \nΤρώων αὖτ' ἀγορὴν ποιήσατο φαίδιμος Ἕκτωρ \n", "content_type": "5-lines"}, {"text": "νόσφι νεῶν ἀγαγὼν ποταμῷ ἔπι δινήεντι, \nἐν καθαρῷ ὅθι δὴ νεκύων διεφαίνετο χῶρος. \nἐξ ἵππων δ' ἀποβάντες ἐπὶ χθόνα μῦθον ἄκουον \nτόν ῥ' Ἕκτωρ ἀγόρευε Διῒ φίλος: ἐν δ' ἄρα χειρὶ \nἔγχος ἔχ' ἑνδεκάπηχυ:  πάροιθε δὲ λάμπετο δουρὸς \n", "content_type": "5-lines"}, {"text": "αἰχμὴ χαλκείη, περὶ δὲ χρύσεος θέε πόρκης, \nτῷ ὅ γ' ἐρεισάμενος ἔπεα Τρώεσσι μετηύδα:  \nκέκλυτέ μευ Τρῶες καὶ Δάρδανοι ἠδ' ἐπίκουροι:  \nνῦν ἐφάμην νῆάς τ' ὀλέσας καὶ πάντας Ἀχαιοὺς \nἂψ ἀπονοστήσειν προτὶ Ἴλιον ἠνεμόεσσαν:  \n", "content_type": "5-lines"}, {"text": "ἀλλὰ πρὶν κνέφας ἦλθε, τὸ νῦν ἐσάωσε μάλιστα \nἈργείους καὶ νῆας ἐπὶ ῥηγμῖνι θαλάσσης. \nἀλλ' ἤτοι νῦν μὲν πειθώμεθα νυκτὶ μελαίνῃ \nδόρπά τ' ἐφοπλισόμεσθα:  ἀτὰρ καλλίτριχας ἵππους \nλύσαθ' ὑπὲξ ὀχέων, παρὰ δέ σφισι βάλλετ' ἐδωδήν:  \n", "content_type": "5-lines"}, {"text": "ἐκ πόλιος δ' ἄξεσθε βόας καὶ ἴφια μῆλα \nκαρπαλίμως, οἶνον δὲ μελίφρονα οἰνίζεσθε \nσῖτόν τ' ἐκ μεγάρων, ἐπὶ δὲ ξύλα πολλὰ λέγεσθε, \nὥς κεν παννύχιοι μέσφ' ἠοῦς ἠριγενείης \nκαίωμεν πυρὰ πολλά, σέλας δ' εἰς οὐρανὸν ἵκῃ, \n", "content_type": "5-lines"}, {"text": "μή πως καὶ διὰ νύκτα κάρη κομόωντες Ἀχαιοὶ \nφεύγειν ὁρμήσωνται ἐπ' εὐρέα νῶτα θαλάσσης. \nμὴ μὰν ἀσπουδί γε νεῶν ἐπιβαῖεν ἕκηλοι, \nἀλλ' ὥς τις τούτων γε βέλος καὶ οἴκοθι πέσσῃ \nβλήμενος ἢ ἰῷ ἢ ἔγχεϊ ὀξυόεντι \n", "content_type": "5-lines"}, {"text": "νηὸς ἐπιθρῴσκων, ἵνα τις στυγέῃσι καὶ ἄλλος \nΤρωσὶν ἐφ' ἱπποδάμοισι φέρειν πολύδακρυν Ἄρηα. \nκήρυκες δ' ἀνὰ ἄστυ Διῒ φίλοι ἀγγελλόντων \nπαῖδας πρωθήβας πολιοκροτάφους τε γέροντας \nλέξασθαι περὶ ἄστυ θεοδμήτων ἐπὶ πύργων:  \n", "content_type": "5-lines"}, {"text": "θηλύτεραι δὲ γυναῖκες ἐνὶ μεγάροισιν ἑκάστη \nπῦρ μέγα καιόντων:  φυλακὴ δέ τις ἔμπεδος ἔστω \nμὴ λόχος εἰσέλθῃσι πόλιν λαῶν ἀπεόντων. \nὧδ' ἔστω Τρῶες μεγαλήτορες ὡς ἀγορεύω:  \nμῦθος δ' ὃς μὲν νῦν ὑγιὴς εἰρημένος ἔστω, \n", "content_type": "5-lines"}, {"text": "τὸν δ' ἠοῦς Τρώεσσι μεθ' ἱπποδάμοις ἀγορεύσω. \nἔλπομαι εὐχόμενος Διί τ' ἄλλοισίν τε θεοῖσιν \nἐξελάαν ἐνθένδε κύνας κηρεσσιφορήτους, \nοὓς κῆρες φορέουσι μελαινάων ἐπὶ νηῶν. \nἀλλ' ἤτοι ἐπὶ νυκτὶ φυλάξομεν ἡμέας αὐτούς, \n", "content_type": "5-lines"}, {"text": "πρῶϊ δ' ὑπηοῖοι σὺν τεύχεσι θωρηχθέντες \nνηυσὶν ἔπι γλαφυρῇσιν ἐγείρομεν ὀξὺν Ἄρηα. \nεἴσομαι εἴ κέ μ' ὁ Τυδεΐδης κρατερὸς Διομήδης \nπὰρ νηῶν πρὸς τεῖχος ἀπώσεται, ἤ κεν ἐγὼ τὸν \nχαλκῷ δῃώσας ἔναρα βροτόεντα φέρωμαι. \n", "content_type": "5-lines"}, {"text": "αὔριον ἣν ἀρετὴν διαείσεται, εἴ κ' ἐμὸν ἔγχος \nμείνῃ ἐπερχόμενον:  ἀλλ' ἐν πρώτοισιν ὀΐω \nκείσεται οὐτηθείς, πολέες δ' ἀμφ' αὐτὸν ἑταῖροι \nἠελίου ἀνιόντος ἐς αὔριον:  εἰ γὰρ ἐγὼν ὣς \nεἴην ἀθάνατος καὶ ἀγήρως ἤματα πάντα, \n", "content_type": "5-lines"}, {"text": "τιοίμην δ' ὡς τίετ' Ἀθηναίη καὶ Ἀπόλλων, \nὡς νῦν ἡμέρη ἥδε κακὸν φέρει Ἀργείοισιν. \nὣς Ἕκτωρ ἀγόρευ', ἐπὶ δὲ Τρῶες κελάδησαν. \nοἳ δ' ἵππους μὲν λῦσαν ὑπὸ ζυγοῦ ἱδρώοντας, \nδῆσαν δ' ἱμάντεσσι παρ' ἅρμασιν οἷσιν ἕκαστος: \n", "content_type": "5-lines"}, {"text": "ἐκ πόλιος δ' ἄξοντο βόας καὶ ἴφια μῆλα \nκαρπαλίμως, οἶνον δὲ μελίφρονα οἰνίζοντο, \nσῖτόν τ' ἐκ μεγάρων, ἐπὶ δὲ ξύλα πολλὰ λέγοντο. \nκνίσην δ' ἐκ πεδίου ἄνεμοι φέρον οὐρανὸν εἴσω. \nοἳ δὲ μέγα φρονέοντες ἐπὶ πτολέμοιο γεφύρας \n", "content_type": "5-lines"}, {"text": "εἴατο παννύχιοι, πυρὰ δέ σφισι καίετο πολλά. \nὡς δ' ὅτ' ἐν οὐρανῷ ἄστρα φαεινὴν ἀμφὶ σελήνην \nφαίνετ' ἀριπρεπέα, ὅτε τ' ἔπλετο νήνεμος αἰθήρ:  \nἔκ τ' ἔφανεν πᾶσαι σκοπιαὶ καὶ πρώονες ἄκροι \nκαὶ νάπαι:  οὐρανόθεν δ' ἄρ' ὑπερράγη ἄσπετος αἰθήρ, \n", "content_type": "5-lines"}, {"text": "πάντα δὲ εἴδεται ἄστρα, γέγηθε δέ τε φρένα ποιμήν:  \nτόσσα μεσηγὺ νεῶν ἠδὲ Ξάνθοιο ῥοάων \nΤρώων καιόντων πυρὰ φαίνετο Ἰλιόθι πρό. \nχίλι' ἄρ' ἐν πεδίῳ πυρὰ καίετο, πὰρ δὲ ἑκάστῳ \nεἴατο πεντήκοντα σέλᾳ πυρὸς αἰθομένοιο. \n", "content_type": "5-lines"}]}, {"section_num": "9", "section_type": "book", "contents": [{"text": "ὣς οἱ μὲν Τρῶες φυλακὰς ἔχον:  αὐτὰρ Ἀχαιοὺς \nθεσπεσίη ἔχε φύζα φόβου κρυόεντος ἑταίρη, \nπένθεϊ δ' ἀτλήτῳ βεβολήατο πάντες ἄριστοι. \nὡς δ' ἄνεμοι δύο πόντον ὀρίνετον ἰχθυόεντα \n", "content_type": "5-lines"}, {"text": "Βορέης καὶ Ζέφυρος, τώ τε Θρῄκηθεν ἄητον \nἐλθόντ' ἐξαπίνης: ἄμυδις δέ τε κῦμα κελαινὸν \nκορθύεται, πολλὸν δὲ παρὲξ ἅλα φῦκος ἔχευεν:  \nὣς ἐδαΐζετο θυμὸς ἐνὶ στήθεσσιν Ἀχαιῶν. \nἈτρεΐδης δ' ἄχεϊ μεγάλῳ βεβολημένος ἦτορ \n", "content_type": "5-lines"}, {"text": "φοίτα κηρύκεσσι λιγυφθόγγοισι κελεύων \nκλήδην εἰς ἀγορὴν κικλήσκειν ἄνδρα ἕκαστον, \nμὴ δὲ βοᾶν:  αὐτὸς δὲ μετὰ πρώτοισι πονεῖτο. \nἷζον δ' εἰν ἀγορῇ τετιηότες: ἂν δ' Ἀγαμέμνων \nἵστατο δάκρυ χέων ὥς τε κρήνη μελάνυδρος \n", "content_type": "5-lines"}, {"text": "ἥ τε κατ' αἰγίλιπος πέτρης δνοφερὸν χέει ὕδωρ:  \nὣς ὃ βαρὺ στενάχων ἔπε' Ἀργείοισι μετηύδα:  \nὦ φίλοι Ἀργείων ἡγήτορες ἠδὲ μέδοντες \nΖεύς με μέγα Κρονίδης ἄτῃ ἐνέδησε βαρείῃ \nσχέτλιος, ὃς τότε μέν μοι ὑπέσχετο καὶ κατένευσεν \n", "content_type": "5-lines"}, {"text": "Ἴλιον ἐκπέρσαντ' εὐτείχεον ἀπονέεσθαι, \nνῦν δὲ κακὴν ἀπάτην βουλεύσατο, καί με κελεύει \nδυσκλέα Ἄργος ἱκέσθαι, ἐπεὶ πολὺν ὤλεσα λαόν. \nοὕτω που Διὶ μέλλει ὑπερμενέϊ φίλον εἶναι, \nὃς δὴ πολλάων πολίων κατέλυσε κάρηνα \n", "content_type": "5-lines"}, {"text": "ἠδ' ἔτι καὶ λύσει:  τοῦ γὰρ κράτος ἐστὶ μέγιστον. \nἀλλ' ἄγεθ' ὡς ἂν ἐγὼ εἴπω πειθώμεθα πάντες: \nφεύγωμεν σὺν νηυσὶ φίλην ἐς πατρίδα γαῖαν:  \nοὐ γὰρ ἔτι Τροίην αἱρήσομεν εὐρυάγυιαν. \nὣς ἔφαθ', οἳ δ' ἄρα πάντες ἀκὴν ἐγένοντο σιωπῇ. \n", "content_type": "5-lines"}, {"text": "δὴν δ' ἄνεῳ ἦσαν τετιηότες υἷες Ἀχαιῶν:  \nὀψὲ δὲ δὴ μετέειπε βοὴν ἀγαθὸς Διομήδης: \nἈτρεΐδη σοὶ πρῶτα μαχήσομαι ἀφραδέοντι, \nἣ θέμις ἐστὶν ἄναξ ἀγορῇ:  σὺ δὲ μή τι χολωθῇς. \nἀλκὴν μέν μοι πρῶτον ὀνείδισας ἐν Δαναοῖσι \n", "content_type": "5-lines"}, {"text": "φὰς ἔμεν ἀπτόλεμον καὶ ἀνάλκιδα:  ταῦτα δὲ πάντα \nἴσασ' Ἀργείων ἠμὲν νέοι ἠδὲ γέροντες. \nσοὶ δὲ διάνδιχα δῶκε Κρόνου πάϊς ἀγκυλομήτεω:  \nσκήπτρῳ μέν τοι δῶκε τετιμῆσθαι περὶ πάντων, \nἀλκὴν δ' οὔ τοι δῶκεν, ὅ τε κράτος ἐστὶ μέγιστον. \n", "content_type": "5-lines"}, {"text": "δαιμόνι' οὕτω που μάλα ἔλπεαι υἷας Ἀχαιῶν \nἀπτολέμους τ' ἔμεναι καὶ ἀνάλκιδας ὡς ἀγορεύεις; \nεἰ δέ τοι αὐτῷ θυμὸς ἐπέσσυται ὥς τε νέεσθαι \nἔρχεο:  πάρ τοι ὁδός, νῆες δέ τοι ἄγχι θαλάσσης \nἑστᾶσ', αἵ τοι ἕποντο Μυκήνηθεν μάλα πολλαί. \n", "content_type": "5-lines"}, {"text": "ἀλλ' ἄλλοι μενέουσι κάρη κομόωντες Ἀχαιοὶ \nεἰς ὅ κέ περ Τροίην διαπέρσομεν. εἰ δὲ καὶ αὐτοὶ \nφευγόντων σὺν νηυσὶ φίλην ἐς πατρίδα γαῖαν:  \nνῶϊ δ' ἐγὼ Σθένελός τε μαχησόμεθ' εἰς ὅ κε τέκμωρ \nἸλίου εὕρωμεν:  σὺν γὰρ θεῷ εἰλήλουθμεν. \n", "content_type": "5-lines"}, {"text": "ὣς ἔφαθ', οἳ δ' ἄρα πάντες ἐπίαχον υἷες Ἀχαιῶν \nμῦθον ἀγασσάμενοι Διομήδεος ἱπποδάμοιο. \nτοῖσι δ' ἀνιστάμενος μετεφώνεεν ἱππότα Νέστωρ:  \nΤυδεΐδη περὶ μὲν πολέμῳ ἔνι καρτερός ἐσσι, \nκαὶ βουλῇ μετὰ πάντας ὁμήλικας ἔπλευ ἄριστος. \n", "content_type": "5-lines"}, {"text": "οὔ τίς τοι τὸν μῦθον ὀνόσσεται ὅσσοι Ἀχαιοί, \nοὐδὲ πάλιν ἐρέει:  ἀτὰρ οὐ τέλος ἵκεο μύθων. \nἦ μὲν καὶ νέος ἐσσί, ἐμὸς δέ κε καὶ πάϊς εἴης \nὁπλότατος γενεῆφιν:  ἀτὰρ πεπνυμένα βάζεις \nἈργείων βασιλῆας, ἐπεὶ κατὰ μοῖραν ἔειπες. \n", "content_type": "5-lines"}, {"text": "ἀλλ' ἄγ' ἐγών, ὃς σεῖο γεραίτερος εὔχομαι εἶναι, \nἐξείπω καὶ πάντα διίξομαι:  οὐδέ κέ τίς μοι \nμῦθον ἀτιμήσει', οὐδὲ κρείων Ἀγαμέμνων. \nἀφρήτωρ ἀθέμιστος ἀνέστιός ἐστιν ἐκεῖνος \nὃς πολέμου ἔραται ἐπιδημίου ὀκρυόεντος. \n", "content_type": "5-lines"}, {"text": "ἀλλ' ἤτοι νῦν μὲν πειθώμεθα νυκτὶ μελαίνῃ \nδόρπά τ' ἐφοπλισόμεσθα:  φυλακτῆρες δὲ ἕκαστοι \nλεξάσθων παρὰ τάφρον ὀρυκτὴν τείχεος ἐκτός. \nκούροισιν μὲν ταῦτ' ἐπιτέλλομαι:  αὐτὰρ ἔπειτα \nἈτρεΐδη σὺ μὲν ἄρχε:  σὺ γὰρ βασιλεύτατός ἐσσι. \n", "content_type": "5-lines"}, {"text": "δαίνυ δαῖτα γέρουσιν:  ἔοικέ τοι, οὔ τοι ἀεικές. \nπλεῖαί τοι οἴνου κλισίαι, τὸν νῆες Ἀχαιῶν \nἠμάτιαι Θρῄκηθεν ἐπ' εὐρέα πόντον ἄγουσι:  \nπᾶσά τοί ἐσθ' ὑποδεξίη, πολέεσσι δ' ἀνάσσεις. \nπολλῶν δ' ἀγρομένων τῷ πείσεαι ὅς κεν ἀρίστην \n", "content_type": "5-lines"}, {"text": "βουλὴν βουλεύσῃ:  μάλα δὲ χρεὼ πάντας Ἀχαιοὺς \nἐσθλῆς καὶ πυκινῆς, ὅτι δήϊοι ἐγγύθι νηῶν \nκαίουσιν πυρὰ πολλά:  τίς ἂν τάδε γηθήσειε; \nνὺξ δ' ἧδ' ἠὲ διαρραίσει στρατὸν ἠὲ σαώσει. \nὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο. \n", "content_type": "5-lines"}, {"text": "ἐκ δὲ φυλακτῆρες σὺν τεύχεσιν ἐσσεύοντο \nἀμφί τε Νεστορίδην Θρασυμήδεα ποιμένα λαῶν, \nἠδ' ἀμφ' Ἀσκάλαφον καὶ Ἰάλμενον υἷας Ἄρηος \nἀμφί τε Μηριόνην Ἀφαρῆά τε Δηΐπυρόν τε, \nἠδ' ἀμφὶ Κρείοντος υἱὸν Λυκομήδεα δῖον. \n", "content_type": "5-lines"}, {"text": "ἕπτ' ἔσαν ἡγεμόνες φυλάκων, ἑκατὸν δὲ ἑκάστῳ \nκοῦροι ἅμα στεῖχον δολίχ' ἔγχεα χερσὶν ἔχοντες: \nκὰδ δὲ μέσον τάφρου καὶ τείχεος ἷζον ἰόντες: \nἔνθα δὲ πῦρ κήαντο, τίθεντο δὲ δόρπα ἕκαστος. \nἈτρεΐδης δὲ γέροντας ἀολλέας ἦγεν Ἀχαιῶν \n", "content_type": "5-lines"}, {"text": "ἐς κλισίην, παρὰ δέ σφι τίθει μενοεικέα δαῖτα. \nοἳ δ' ἐπ' ὀνείαθ' ἑτοῖμα προκείμενα χεῖρας ἴαλλον. \nαὐτὰρ ἐπεὶ πόσιος καὶ ἐδητύος ἐξ ἔρον ἕντο, \nτοῖς ὁ γέρων πάμπρωτος ὑφαίνειν ἤρχετο μῆτιν \nΝέστωρ, οὗ καὶ πρόσθεν ἀρίστη φαίνετο βουλή:  \n", "content_type": "5-lines"}, {"text": "ὅ σφιν ἐϋφρονέων ἀγορήσατο καὶ μετέειπεν:  \nἈτρεΐδη κύδιστε ἄναξ ἀνδρῶν Ἀγάμεμνον \nἐν σοὶ μὲν λήξω, σέο δ' ἄρξομαι, οὕνεκα πολλῶν \nλαῶν ἐσσι ἄναξ καί τοι Ζεὺς ἐγγυάλιξε \nσκῆπτρόν τ' ἠδὲ θέμιστας, ἵνά σφισι βουλεύῃσθα. \n", "content_type": "5-lines"}, {"text": "τώ σε χρὴ περὶ μὲν φάσθαι ἔπος ἠδ' ἐπακοῦσαι, \nκρηῆναι δὲ καὶ ἄλλῳ, ὅτ' ἄν τινα θυμὸς ἀνώγῃ \nεἰπεῖν εἰς ἀγαθόν:  σέο δ' ἕξεται ὅττί κεν ἄρχῃ. \nαὐτὰρ ἐγὼν ἐρέω ὥς μοι δοκεῖ εἶναι ἄριστα. \nοὐ γάρ τις νόον ἄλλος ἀμείνονα τοῦδε νοήσει \n", "content_type": "5-lines"}, {"text": "οἷον ἐγὼ νοέω ἠμὲν πάλαι ἠδ' ἔτι καὶ νῦν \nἐξ ἔτι τοῦ ὅτε διογενὲς Βρισηΐδα κούρην \nχωομένου Ἀχιλῆος ἔβης κλισίηθεν ἀπούρας \nοὔ τι καθ' ἡμέτερόν γε νόον:  μάλα γάρ τοι ἔγωγε \nπόλλ' ἀπεμυθεόμην:  σὺ δὲ σῷ μεγαλήτορι θυμῷ \n", "content_type": "5-lines"}, {"text": "εἴξας ἄνδρα φέριστον, ὃν ἀθάνατοί περ ἔτισαν, \nἠτίμησας, ἑλὼν γὰρ ἔχεις γέρας: ἀλλ' ἔτι καὶ νῦν \nφραζώμεσθ' ὥς κέν μιν ἀρεσσάμενοι πεπίθωμεν \nδώροισίν τ' ἀγανοῖσιν ἔπεσσί τε μειλιχίοισι. \nτὸν δ' αὖτε προσέειπεν ἄναξ ἀνδρῶν Ἀγαμέμνων:  \n", "content_type": "5-lines"}, {"text": "ὦ γέρον οὔ τι ψεῦδος ἐμὰς ἄτας κατέλεξας: \nἀασάμην, οὐδ' αὐτὸς ἀναίνομαι. ἀντί νυ πολλῶν \nλαῶν ἐστὶν ἀνὴρ ὅν τε Ζεὺς κῆρι φιλήσῃ, \nὡς νῦν τοῦτον ἔτισε, δάμασσε δὲ λαὸν Ἀχαιῶν. \nἀλλ' ἐπεὶ ἀασάμην φρεσὶ λευγαλέῃσι πιθήσας, \n", "content_type": "5-lines"}, {"text": "ἂψ ἐθέλω ἀρέσαι δόμεναί τ' ἀπερείσι' ἄποινα. \nὑμῖν δ' ἐν πάντεσσι περικλυτὰ δῶρ' ὀνομήνω \nἕπτ' ἀπύρους τρίποδας, δέκα δὲ χρυσοῖο τάλαντα, \nαἴθωνας δὲ λέβητας ἐείκοσι, δώδεκα δ' ἵππους \nπηγοὺς ἀθλοφόρους, οἳ ἀέθλια ποσσὶν ἄροντο. \n", "content_type": "5-lines"}, {"text": "οὔ κεν ἀλήϊος εἴη ἀνὴρ ᾧ τόσσα γένοιτο, \nοὐδέ κεν ἀκτήμων ἐριτίμοιο χρυσοῖο, \nὅσσά μοι ἠνείκαντο ἀέθλια μώνυχες ἵπποι. \nδώσω δ' ἑπτὰ γυναῖκας ἀμύμονα ἔργα ἰδυίας \nΛεσβίδας, ἃς ὅτε Λέσβον ἐϋκτιμένην ἕλεν αὐτὸς \n", "content_type": "5-lines"}, {"text": "ἐξελόμην, αἳ κάλλει ἐνίκων φῦλα γυναικῶν. \nτὰς μέν οἱ δώσω, μετὰ δ' ἔσσεται ἣν τότ' ἀπηύρων \nκούρη Βρισῆος: ἐπὶ δὲ μέγαν ὅρκον ὀμοῦμαι \nμή ποτε τῆς εὐνῆς ἐπιβήμεναι ἠδὲ μιγῆναι, \nἣ θέμις ἀνθρώπων πέλει ἀνδρῶν ἠδὲ γυναικῶν. \n", "content_type": "5-lines"}, {"text": "ταῦτα μὲν αὐτίκα πάντα παρέσσεται:  εἰ δέ κεν αὖτε \nἄστυ μέγα Πριάμοιο θεοὶ δώωσ' ἀλαπάξαι, \nνῆα ἅλις χρυσοῦ καὶ χαλκοῦ νηησάσθω \nεἰσελθών, ὅτε κεν δατεώμεθα ληΐδ' Ἀχαιοί, \nΤρωϊάδας δὲ γυναῖκας ἐείκοσιν αὐτὸς ἑλέσθω, \n", "content_type": "5-lines"}, {"text": "αἴ κε μετ' Ἀργείην Ἑλένην κάλλισται ἔωσιν. \nεἰ δέ κεν Ἄργος ἱκοίμεθ' Ἀχαιϊκὸν οὖθαρ ἀρούρης \nγαμβρός κέν μοι ἔοι:  τίσω δέ μιν ἶσον Ὀρέστῃ, \nὅς μοι τηλύγετος τρέφεται θαλίῃ ἔνι πολλῇ. \nτρεῖς δέ μοί εἰσι θύγατρες ἐνὶ μεγάρῳ εὐπήκτῳ \n", "content_type": "5-lines"}, {"text": "Χρυσόθεμις καὶ Λαοδίκη καὶ Ἰφιάνασσα, \nτάων ἥν κ' ἐθέλῃσι φίλην ἀνάεδνον ἀγέσθω \nπρὸς οἶκον Πηλῆος: ἐγὼ δ' ἐπὶ μείλια δώσω \nπολλὰ μάλ', ὅσσ' οὔ πώ τις ἑῇ ἐπέδωκε θυγατρί:  \nἑπτὰ δέ οἱ δώσω εὖ ναιόμενα πτολίεθρα \n", "content_type": "5-lines"}, {"text": "Καρδαμύλην Ἐνόπην τε καὶ Ἱρὴν ποιήεσσαν \nΦηράς τε ζαθέας ἠδ' Ἄνθειαν βαθύλειμον \nκαλήν τ' Αἴπειαν καὶ Πήδασον ἀμπελόεσσαν. \nπᾶσαι δ' ἐγγὺς ἁλός, νέαται Πύλου ἠμαθόεντος: \nἐν δ' ἄνδρες ναίουσι πολύρρηνες πολυβοῦται, \n", "content_type": "5-lines"}, {"text": "οἵ κέ ἑ δωτίνῃσι θεὸν ὣς τιμήσουσι \nκαί οἱ ὑπὸ σκήπτρῳ λιπαρὰς τελέουσι θέμιστας. \nταῦτά κέ οἱ τελέσαιμι μεταλήξαντι χόλοιο. \nδμηθήτω:  Ἀΐδης τοι ἀμείλιχος ἠδ' ἀδάμαστος, \nτοὔνεκα καί τε βροτοῖσι θεῶν ἔχθιστος ἁπάντων:  \n", "content_type": "5-lines"}, {"text": "καί μοι ὑποστήτω ὅσσον βασιλεύτερός εἰμι \nἠδ' ὅσσον γενεῇ προγενέστερος εὔχομαι εἶναι. \nτὸν δ' ἠμείβετ' ἔπειτα Γερήνιος ἱππότα Νέστωρ:  \nἈτρεΐδη κύδιστε ἄναξ ἀνδρῶν Ἀγάμεμνον \nδῶρα μὲν οὐκέτ' ὀνοστὰ διδοῖς Ἀχιλῆϊ ἄνακτι:  \n", "content_type": "5-lines"}, {"text": "ἀλλ' ἄγετε κλητοὺς ὀτρύνομεν, οἵ κε τάχιστα \nἔλθωσ' ἐς κλισίην Πηληϊάδεω Ἀχιλῆος. \nεἰ δ' ἄγε τοὺς ἂν ἐγὼ ἐπιόψομαι οἳ δὲ πιθέσθων. \nΦοῖνιξ μὲν πρώτιστα Διῒ φίλος ἡγησάσθω, \nαὐτὰρ ἔπειτ' Αἴας τε μέγας καὶ δῖος Ὀδυσσεύς: \n", "content_type": "5-lines"}, {"text": "κηρύκων δ' Ὀδίος τε καὶ Εὐρυβάτης ἅμ' ἑπέσθων. \nφέρτε δὲ χερσὶν ὕδωρ, εὐφημῆσαί τε κέλεσθε, \nὄφρα Διὶ Κρονίδῃ ἀρησόμεθ', αἴ κ' ἐλεήσῃ. \nὣς φάτο, τοῖσι δὲ πᾶσιν ἑαδότα μῦθον ἔειπεν. \nαὐτίκα κήρυκες μὲν ὕδωρ ἐπὶ χεῖρας ἔχευαν, \n", "content_type": "5-lines"}, {"text": "κοῦροι δὲ κρητῆρας ἐπεστέψαντο ποτοῖο, \nνώμησαν δ' ἄρα πᾶσιν ἐπαρξάμενοι δεπάεσσιν. \nαὐτὰρ ἐπεὶ σπεῖσάν τ' ἔπιόν θ' ὅσον ἤθελε θυμός, \nὁρμῶντ' ἐκ κλισίης Ἀγαμέμνονος Ἀτρεΐδαο. \nτοῖσι δὲ πόλλ' ἐπέτελλε Γερήνιος ἱππότα Νέστωρ \n", "content_type": "5-lines"}, {"text": "δενδίλλων ἐς ἕκαστον, Ὀδυσσῆϊ δὲ μάλιστα, \nπειρᾶν ὡς πεπίθοιεν ἀμύμονα Πηλεΐωνα. \nτὼ δὲ βάτην παρὰ θῖνα πολυφλοίσβοιο θαλάσσης \nπολλὰ μάλ' εὐχομένω γαιηόχῳ ἐννοσιγαίῳ \nῥηϊδίως πεπιθεῖν μεγάλας φρένας Αἰακίδαο. \n", "content_type": "5-lines"}, {"text": "Μυρμιδόνων δ' ἐπί τε κλισίας καὶ νῆας ἱκέσθην, \nτὸν δ' εὗρον φρένα τερπόμενον φόρμιγγι λιγείῃ \nκαλῇ δαιδαλέῃ, ἐπὶ δ' ἀργύρεον ζυγὸν ἦεν, \nτὴν ἄρετ' ἐξ ἐνάρων πόλιν Ἠετίωνος ὀλέσσας: \nτῇ ὅ γε θυμὸν ἔτερπεν, ἄειδε δ' ἄρα κλέα ἀνδρῶν. \n", "content_type": "5-lines"}, {"text": "Πάτροκλος δέ οἱ οἶος ἐναντίος ἧστο σιωπῇ, \nδέγμενος Αἰακίδην ὁπότε λήξειεν ἀείδων, \nτὼ δὲ βάτην προτέρω, ἡγεῖτο δὲ δῖος Ὀδυσσεύς, \nστὰν δὲ πρόσθ' αὐτοῖο:  ταφὼν δ' ἀνόρουσεν Ἀχιλλεὺς \nαὐτῇ σὺν φόρμιγγι λιπὼν ἕδος ἔνθα θάασσεν. \n", "content_type": "5-lines"}, {"text": "ὣς δ' αὔτως Πάτροκλος, ἐπεὶ ἴδε φῶτας, ἀνέστη. \nτὼ καὶ δεικνύμενος προσέφη πόδας ὠκὺς Ἀχιλλεύς: \nχαίρετον:  ἦ φίλοι ἄνδρες ἱκάνετον ἦ τι μάλα χρεώ, \nοἵ μοι σκυζομένῳ περ Ἀχαιῶν φίλτατοί ἐστον. \nὣς ἄρα φωνήσας προτέρω ἄγε δῖος Ἀχιλλεύς, \n", "content_type": "5-lines"}, {"text": "εἷσεν δ' ἐν κλισμοῖσι τάπησί τε πορφυρέοισιν. \nαἶψα δὲ Πάτροκλον προσεφώνεεν ἐγγὺς ἐόντα:  \nμείζονα δὴ κρητῆρα Μενοιτίου υἱὲ καθίστα, \nζωρότερον δὲ κέραιε, δέπας δ' ἔντυνον ἑκάστῳ:  \nοἳ γὰρ φίλτατοι ἄνδρες ἐμῷ ὑπέασι μελάθρῳ. \n", "content_type": "5-lines"}, {"text": "ὣς φάτο, Πάτροκλος δὲ φίλῳ ἐπεπείθεθ' ἑταίρῳ. \nαὐτὰρ ὅ γε κρεῖον μέγα κάββαλεν ἐν πυρὸς αὐγῇ, \nἐν δ' ἄρα νῶτον ἔθηκ' ὄϊος καὶ πίονος αἰγός, \nἐν δὲ συὸς σιάλοιο ῥάχιν τεθαλυῖαν ἀλοιφῇ. \nτῷ δ' ἔχεν Αὐτομέδων, τάμνεν δ' ἄρα δῖος Ἀχιλλεύς. \n", "content_type": "5-lines"}, {"text": "καὶ τὰ μὲν εὖ μίστυλλε καὶ ἀμφ' ὀβελοῖσιν ἔπειρε, \nπῦρ δὲ Μενοιτιάδης δαῖεν μέγα ἰσόθεος φώς. \nαὐτὰρ ἐπεὶ κατὰ πῦρ ἐκάη καὶ φλὸξ ἐμαράνθη, \nἀνθρακιὴν στορέσας ὀβελοὺς ἐφύπερθε τάνυσσε, \nπάσσε δ' ἁλὸς θείοιο κρατευτάων ἐπαείρας. \n", "content_type": "5-lines"}, {"text": "αὐτὰρ ἐπεί ῥ' ὤπτησε καὶ εἰν ἐλεοῖσιν ἔχευε, \nΠάτροκλος μὲν σῖτον ἑλὼν ἐπένειμε τραπέζῃ \nκαλοῖς ἐν κανέοισιν, ἀτὰρ κρέα νεῖμεν Ἀχιλλεύς. \nαὐτὸς δ' ἀντίον ἷζεν Ὀδυσσῆος θείοιο \nτοίχου τοῦ ἑτέροιο, θεοῖσι δὲ θῦσαι ἀνώγει \n", "content_type": "5-lines"}, {"text": "Πάτροκλον ὃν ἑταῖρον:  ὃ δ' ἐν πυρὶ βάλλε θυηλάς. \nοἳ δ' ἐπ' ὀνείαθ' ἑτοῖμα προκείμενα χεῖρας ἴαλλον. \nαὐτὰρ ἐπεὶ πόσιος καὶ ἐδητύος ἐξ ἔρον ἕντο, \nνεῦσ' Αἴας Φοίνικι:  νόησε δὲ δῖος Ὀδυσσεύς, \nπλησάμενος δ' οἴνοιο δέπας δείδεκτ' Ἀχιλῆα:  \n", "content_type": "5-lines"}, {"text": "χαῖρ' Ἀχιλεῦ:  δαιτὸς μὲν ἐΐσης οὐκ ἐπιδευεῖς \nἠμὲν ἐνὶ κλισίῃ Ἀγαμέμνονος Ἀτρεΐδαο \nἠδὲ καὶ ἐνθάδε νῦν, πάρα γὰρ μενοεικέα πολλὰ \nδαίνυσθ':  ἀλλ' οὐ δαιτὸς ἐπηράτου ἔργα μέμηλεν, \nἀλλὰ λίην μέγα πῆμα διοτρεφὲς εἰσορόωντες \n", "content_type": "5-lines"}, {"text": "δείδιμεν:  ἐν δοιῇ δὲ σαωσέμεν ἢ ἀπολέσθαι \nνῆας ἐϋσσέλμους, εἰ μὴ σύ γε δύσεαι ἀλκήν. \nἐγγὺς γὰρ νηῶν καὶ τείχεος αὖλιν ἔθεντο \nΤρῶες ὑπέρθυμοι τηλεκλειτοί τ' ἐπίκουροι \nκηάμενοι πυρὰ πολλὰ κατὰ στρατόν, οὐδ' ἔτι φασὶ \n", "content_type": "5-lines"}, {"text": "σχήσεσθ', ἀλλ' ἐν νηυσὶ μελαίνῃσιν πεσέεσθαι. \nΖεὺς δέ σφι Κρονίδης ἐνδέξια σήματα φαίνων \nἀστράπτει:  Ἕκτωρ δὲ μέγα σθένεϊ βλεμεαίνων \nμαίνεται ἐκπάγλως πίσυνος Διί, οὐδέ τι τίει \nἀνέρας οὐδὲ θεούς: κρατερὴ δέ ἑ λύσσα δέδυκεν. \n", "content_type": "5-lines"}, {"text": "ἀρᾶται δὲ τάχιστα φανήμεναι Ἠῶ δῖαν:  \nστεῦται γὰρ νηῶν ἀποκόψειν ἄκρα κόρυμβα \nαὐτάς τ' ἐμπρήσειν μαλεροῦ πυρός, αὐτὰρ Ἀχαιοὺς \nδῃώσειν παρὰ τῇσιν ὀρινομένους ὑπὸ καπνοῦ. \nταῦτ' αἰνῶς δείδοικα κατὰ φρένα, μή οἱ ἀπειλὰς \n", "content_type": "5-lines"}, {"text": "ἐκτελέσωσι θεοί, ἡμῖν δὲ δὴ αἴσιμον εἴη \nφθίσθαι ἐνὶ Τροίῃ ἑκὰς Ἄργεος ἱπποβότοιο. \nἀλλ' ἄνα εἰ μέμονάς γε καὶ ὀψέ περ υἷας Ἀχαιῶν \nτειρομένους ἐρύεσθαι ὑπὸ Τρώων ὀρυμαγδοῦ. \nαὐτῷ τοι μετόπισθ' ἄχος ἔσσεται, οὐδέ τι μῆχος \n", "content_type": "5-lines"}, {"text": "ῥεχθέντος κακοῦ ἔστ' ἄκος εὑρεῖν:  ἀλλὰ πολὺ πρὶν \nφράζευ ὅπως Δαναοῖσιν ἀλεξήσεις κακὸν ἦμαρ. \nὦ πέπον ἦ μὲν σοί γε πατὴρ ἐπετέλλετο Πηλεὺς \nἤματι τῷ ὅτε σ' ἐκ Φθίης Ἀγαμέμνονι πέμπε:  \nτέκνον ἐμὸν κάρτος μὲν Ἀθηναίη τε καὶ Ἥρη \n", "content_type": "5-lines"}, {"text": "δώσουσ' αἴ κ' ἐθέλωσι, σὺ δὲ μεγαλήτορα θυμὸν \nἴσχειν ἐν στήθεσσι:  φιλοφροσύνη γὰρ ἀμείνων:  \nληγέμεναι δ' ἔριδος κακομηχάνου, ὄφρά σε μᾶλλον \nτίωσ' Ἀργείων ἠμὲν νέοι ἠδὲ γέροντες. \nὣς ἐπέτελλ' ὃ γέρων, σὺ δὲ λήθεαι:  ἀλλ' ἔτι καὶ νῦν \n", "content_type": "5-lines"}, {"text": "παύε', ἔα δὲ χόλον θυμαλγέα:  σοὶ δ' Ἀγαμέμνων \nἄξια δῶρα δίδωσι μεταλήξαντι χόλοιο. \nεἰ δὲ σὺ μέν μευ ἄκουσον, ἐγὼ δέ κέ τοι καταλέξω \nὅσσά τοι ἐν κλισίῃσιν ὑπέσχετο δῶρ' Ἀγαμέμνων:  \nἕπτ' ἀπύρους τρίποδας, δέκα δὲ χρυσοῖο τάλαντα, \n", "content_type": "5-lines"}, {"text": "αἴθωνας δὲ λέβητας ἐείκοσι, δώδεκα δ' ἵππους \nπηγοὺς ἀθλοφόρους, οἳ ἀέθλια ποσσὶν ἄροντο. \nοὔ κεν ἀλήϊος εἴη ἀνὴρ ᾧ τόσσα γένοιτο \nοὐδέ κεν ἀκτήμων ἐριτίμοιο χρυσοῖο, \nὅσσ' Ἀγαμέμνονος ἵπποι ἀέθλια ποσσὶν ἄροντο. \n", "content_type": "5-lines"}, {"text": "δώσει δ' ἑπτὰ γυναῖκας ἀμύμονα ἔργα ἰδυίας \nΛεσβίδας, ἃς ὅτε Λέσβον ἐϋκτιμένην ἕλες αὐτὸς \nἐξέλεθ', αἳ τότε κάλλει ἐνίκων φῦλα γυναικῶν. \nτὰς μέν τοι δώσει, μετὰ δ' ἔσσεται ἣν τότ' ἀπηύρα \nκούρη Βρισῆος: ἐπὶ δὲ μέγαν ὅρκον ὀμεῖται \n", "content_type": "5-lines"}, {"text": "μή ποτε τῆς εὐνῆς ἐπιβήμεναι ἠδὲ μιγῆναι \nἣ θέμις ἐστὶν ἄναξ ἤτ' ἀνδρῶν ἤτε γυναικῶν. \nταῦτα μὲν αὐτίκα πάντα παρέσσεται:  εἰ δέ κεν αὖτε \nἄστυ μέγα Πριάμοιο θεοὶ δώωσ' ἀλαπάξαι, \nνῆα ἅλις χρυσοῦ καὶ χαλκοῦ νηήσασθαι \n", "content_type": "5-lines"}, {"text": "εἰσελθών, ὅτε κεν δατεώμεθα ληΐδ' Ἀχαιοί, \nΤρωϊάδας δὲ γυναῖκας ἐείκοσιν αὐτὸς ἑλέσθαι, \nαἵ κε μετ' Ἀργείην Ἑλένην κάλλισται ἔωσιν. \nεἰ δέ κεν Ἄργος ἱκοίμεθ' Ἀχαιϊκὸν οὖθαρ ἀρούρης \nγαμβρός κέν οἱ ἔοις: τίσει δέ σε ἶσον Ὀρέστῃ, \n", "content_type": "5-lines"}, {"text": "ὅς οἱ τηλύγετος τρέφεται θαλίῃ ἔνι πολλῇ. \nτρεῖς δέ οἵ εἰσι θύγατρες ἐνὶ μεγάρῳ εὐπήκτῳ \nΧρυσόθεμις καὶ Λαοδίκη καὶ Ἰφιάνασσα, \nτάων ἥν κ' ἐθέλῃσθα φίλην ἀνάεδνον ἄγεσθαι \nπρὸς οἶκον Πηλῆος: ὃ δ' αὖτ' ἐπὶ μείλια δώσει \n", "content_type": "5-lines"}, {"text": "πολλὰ μάλ', ὅσσ' οὔ πώ τις ἑῇ ἐπέδωκε θυγατρί:  \nἑπτὰ δέ τοι δώσει εὖ ναιόμενα πτολίεθρα \nΚαρδαμύλην Ἐνόπην τε καὶ Ἱρὴν ποιήεσσαν \nΦηράς τε ζαθέας ἠδ' Ἄνθειαν βαθύλειμον \nκαλήν τ' Αἴπειαν καὶ Πήδασον ἀμπελόεσσαν. \n", "content_type": "5-lines"}, {"text": "πᾶσαι δ' ἐγγὺς ἁλός, νέαται Πύλου ἠμαθόεντος: \nἐν δ' ἄνδρες ναίουσι πολύρρηνες πολυβοῦται, \nοἵ κέ σε δωτίνῃσι θεὸν ὣς τιμήσουσι \nκαί τοι ὑπὸ σκήπτρῳ λιπαρὰς τελέουσι θέμιστας. \nταῦτά κέ τοι τελέσειε μεταλήξαντι χόλοιο. \n", "content_type": "5-lines"}, {"text": "εἰ δέ τοι Ἀτρεΐδης μὲν ἀπήχθετο κηρόθι μᾶλλον \nαὐτὸς καὶ τοῦ δῶρα, σὺ δ' ἄλλους περ Παναχαιοὺς \nτειρομένους ἐλέαιρε κατὰ στρατόν, οἵ σε θεὸν ὣς \nτίσουσ':  ἦ γάρ κέ σφι μάλα μέγα κῦδος ἄροιο:  \nνῦν γάρ χ' Ἕκτορ' ἕλοις, ἐπεὶ ἂν μάλα τοι σχεδὸν ἔλθοι \n", "content_type": "5-lines"}, {"text": "λύσσαν ἔχων ὀλοήν, ἐπεὶ οὔ τινά φησιν ὁμοῖον \nοἷ ἔμεναι Δαναῶν οὓς ἐνθάδε νῆες ἔνεικαν. \nτὸν δ' ἀπαμειβόμενος προσέφη πόδας ὠκὺς Ἀχιλλεύς: \nδιογενὲς Λαερτιάδη πολυμήχαν' Ὀδυσσεῦ \nχρὴ μὲν δὴ τὸν μῦθον ἀπηλεγέως ἀποειπεῖν, \n", "content_type": "5-lines"}, {"text": "ᾗ περ δὴ φρονέω τε καὶ ὡς τετελεσμένον ἔσται, \nὡς μή μοι τρύζητε παρήμενοι ἄλλοθεν ἄλλος. \nἐχθρὸς γάρ μοι κεῖνος ὁμῶς Ἀΐδαο πύλῃσιν \nὅς χ' ἕτερον μὲν κεύθῃ ἐνὶ φρεσίν, ἄλλο δὲ εἴπῃ. \nαὐτὰρ ἐγὼν ἐρέω ὥς μοι δοκεῖ εἶναι ἄριστα:  \n", "content_type": "5-lines"}, {"text": "οὔτ' ἔμεγ' Ἀτρεΐδην Ἀγαμέμνονα πεισέμεν οἴω \nοὔτ' ἄλλους Δαναούς, ἐπεὶ οὐκ ἄρα τις χάρις ἦεν \nμάρνασθαι δηΐοισιν ἐπ' ἀνδράσι νωλεμὲς αἰεί. \nἴση μοῖρα μένοντι καὶ εἰ μάλα τις πολεμίζοι:  \nἐν δὲ ἰῇ τιμῇ ἠμὲν κακὸς ἠδὲ καὶ ἐσθλός: \n", "content_type": "5-lines"}, {"text": "κάτθαν' ὁμῶς ὅ τ' ἀεργὸς ἀνὴρ ὅ τε πολλὰ ἐοργώς. \nοὐδέ τί μοι περίκειται, ἐπεὶ πάθον ἄλγεα θυμῷ \nαἰεὶ ἐμὴν ψυχὴν παραβαλλόμενος πολεμίζειν. \nὡς δ' ὄρνις ἀπτῆσι νεοσσοῖσι προφέρῃσι \nμάστακ' ἐπεί κε λάβῃσι, κακῶς δ' ἄρα οἱ πέλει αὐτῇ, \n", "content_type": "5-lines"}, {"text": "ὣς καὶ ἐγὼ πολλὰς μὲν ἀΰπνους νύκτας ἴαυον, \nἤματα δ' αἱματόεντα διέπρησσον πολεμίζων \nἀνδράσι μαρνάμενος ὀάρων ἕνεκα σφετεράων. \nδώδεκα δὴ σὺν νηυσὶ πόλεις ἀλάπαξ' ἀνθρώπων, \nπεζὸς δ' ἕνδεκά φημι κατὰ Τροίην ἐρίβωλον:  \n", "content_type": "5-lines"}, {"text": "τάων ἐκ πασέων κειμήλια πολλὰ καὶ ἐσθλὰ \nἐξελόμην, καὶ πάντα φέρων Ἀγαμέμνονι δόσκον \nἈτρεΐδῃ:  ὃ δ' ὄπισθε μένων παρὰ νηυσὶ θοῇσι \nδεξάμενος διὰ παῦρα δασάσκετο, πολλὰ δ' ἔχεσκεν. \nἄλλα δ' ἀριστήεσσι δίδου γέρα καὶ βασιλεῦσι:  \n", "content_type": "5-lines"}, {"text": "τοῖσι μὲν ἔμπεδα κεῖται, ἐμεῦ δ' ἀπὸ μούνου Ἀχαιῶν \nεἵλετ', ἔχει δ' ἄλοχον θυμαρέα:  τῇ παριαύων \nτερπέσθω. τί δὲ δεῖ πολεμιζέμεναι Τρώεσσιν \nἈργείους; τί δὲ λαὸν ἀνήγαγεν ἐνθάδ' ἀγείρας \nἈτρεΐδης; ἦ οὐχ Ἑλένης ἕνεκ' ἠϋκόμοιο; \n", "content_type": "5-lines"}, {"text": "ἦ μοῦνοι φιλέουσ' ἀλόχους μερόπων ἀνθρώπων \nἈτρεΐδαι; ἐπεὶ ὅς τις ἀνὴρ ἀγαθὸς καὶ ἐχέφρων \nτὴν αὐτοῦ φιλέει καὶ κήδεται, ὡς καὶ ἐγὼ τὴν \nἐκ θυμοῦ φίλεον δουρικτητήν περ ἐοῦσαν. \nνῦν δ' ἐπεὶ ἐκ χειρῶν γέρας εἵλετο καί μ' ἀπάτησε \n", "content_type": "5-lines"}, {"text": "μή μευ πειράτω εὖ εἰδότος: οὐδέ με πείσει. \nἀλλ' Ὀδυσεῦ σὺν σοί τε καὶ ἄλλοισιν βασιλεῦσι \nφραζέσθω νήεσσιν ἀλεξέμεναι δήϊον πῦρ. \nἦ μὲν δὴ μάλα πολλὰ πονήσατο νόσφιν ἐμεῖο, \nκαὶ δὴ τεῖχος ἔδειμε, καὶ ἤλασε τάφρον ἐπ' αὐτῷ \n", "content_type": "5-lines"}, {"text": "εὐρεῖαν μεγάλην, ἐν δὲ σκόλοπας κατέπηξεν:  \nἀλλ' οὐδ' ὧς δύναται σθένος Ἕκτορος ἀνδροφόνοιο \nἴσχειν:  ὄφρα δ' ἐγὼ μετ' Ἀχαιοῖσιν πολέμιζον \nοὐκ ἐθέλεσκε μάχην ἀπὸ τείχεος ὀρνύμεν Ἕκτωρ, \nἀλλ' ὅσον ἐς Σκαιάς τε πύλας καὶ φηγὸν ἵκανεν:  \n", "content_type": "5-lines"}, {"text": "ἔνθά ποτ' οἶον ἔμιμνε, μόγις δέ μευ ἔκφυγεν ὁρμήν. \nνῦν δ' ἐπεὶ οὐκ ἐθέλω πολεμιζέμεν Ἕκτορι δίῳ \nαὔριον ἱρὰ Διὶ ῥέξας καὶ πᾶσι θεοῖσι \nνηήσας εὖ νῆας, ἐπὴν ἅλα δὲ προερύσσω, \nὄψεαι, αἴ κ' ἐθέλῃσθα καὶ αἴ κέν τοι τὰ μεμήλῃ, \n", "content_type": "5-lines"}, {"text": "ἦρι μάλ' Ἑλλήσποντον ἐπ' ἰχθυόεντα πλεούσας \nνῆας ἐμάς, ἐν δ' ἄνδρας ἐρεσσέμεναι μεμαῶτας: \nεἰ δέ κεν εὐπλοίην δώῃ κλυτὸς ἐννοσίγαιος \nἤματί κε τριτάτῳ Φθίην ἐρίβωλον ἱκοίμην. \nἔστι δέ μοι μάλα πολλά, τὰ κάλλιπον ἐνθάδε ἔρρων:  \n", "content_type": "5-lines"}, {"text": "ἄλλον δ' ἐνθένδε χρυσὸν καὶ χαλκὸν ἐρυθρὸν \nἠδὲ γυναῖκας ἐϋζώνους πολιόν τε σίδηρον \nἄξομαι, ἅσσ' ἔλαχόν γε:  γέρας δέ μοι, ὅς περ ἔδωκεν, \nαὖτις ἐφυβρίζων ἕλετο κρείων Ἀγαμέμνων \nἈτρεΐδης: τῷ πάντ' ἀγορευέμεν ὡς ἐπιτέλλω \n", "content_type": "5-lines"}, {"text": "ἀμφαδόν, ὄφρα καὶ ἄλλοι ἐπισκύζωνται Ἀχαιοὶ \nεἴ τινά που Δαναῶν ἔτι ἔλπεται ἐξαπατήσειν \nαἰὲν ἀναιδείην ἐπιειμένος: οὐδ' ἂν ἔμοιγε \nτετλαίη κύνεός περ ἐὼν εἰς ὦπα ἰδέσθαι:  \nοὐδέ τί οἱ βουλὰς συμφράσσομαι, οὐδὲ μὲν ἔργον:  \n", "content_type": "5-lines"}, {"text": "ἐκ γὰρ δή μ' ἀπάτησε καὶ ἤλιτεν:  οὐδ' ἂν ἔτ' αὖτις \nἐξαπάφοιτ' ἐπέεσσιν:  ἅλις δέ οἱ:  ἀλλὰ ἕκηλος \nἐρρέτω:  ἐκ γάρ εὑ φρένας εἵλετο μητίετα Ζεύς. \nἐχθρὰ δέ μοι τοῦ δῶρα, τίω δέ μιν ἐν καρὸς αἴσῃ. \nοὐδ' εἴ μοι δεκάκις τε καὶ εἰκοσάκις τόσα δοίη \n", "content_type": "5-lines"}, {"text": "ὅσσά τέ οἱ νῦν ἔστι, καὶ εἴ ποθεν ἄλλα γένοιτο, \nοὐδ' ὅσ' ἐς Ὀρχομενὸν ποτινίσεται, οὐδ' ὅσα Θήβας \nΑἰγυπτίας, ὅθι πλεῖστα δόμοις ἐν κτήματα κεῖται, \nαἵ θ' ἑκατόμπυλοί εἰσι, διηκόσιοι δ' ἀν' ἑκάστας \nἀνέρες ἐξοιχνεῦσι σὺν ἵπποισιν καὶ ὄχεσφιν:  \n", "content_type": "5-lines"}, {"text": "οὐδ' εἴ μοι τόσα δοίη ὅσα ψάμαθός τε κόνις τε, \nοὐδέ κεν ὧς ἔτι θυμὸν ἐμὸν πείσει' Ἀγαμέμνων \nπρίν γ' ἀπὸ πᾶσαν ἐμοὶ δόμεναι θυμαλγέα λώβην. \nκούρην δ' οὐ γαμέω Ἀγαμέμνονος Ἀτρεΐδαο, \nοὐδ' εἰ χρυσείῃ Ἀφροδίτῃ κάλλος ἐρίζοι, \n", "content_type": "5-lines"}, {"text": "ἔργα δ' Ἀθηναίῃ γλαυκώπιδι ἰσοφαρίζοι:  \nοὐδέ μιν ὧς γαμέω:  ὃ δ' Ἀχαιῶν ἄλλον ἑλέσθω, \nὅς τις οἷ τ' ἐπέοικε καὶ ὃς βασιλεύτερός ἐστιν. \nἢν γὰρ δή με σαῶσι θεοὶ καὶ οἴκαδ' ἵκωμαι, \nΠηλεύς θήν μοι ἔπειτα γυναῖκά γε μάσσεται αὐτός. \n", "content_type": "5-lines"}, {"text": "πολλαὶ Ἀχαιΐδες εἰσὶν ἀν' Ἑλλάδα τε Φθίην τε \nκοῦραι ἀριστήων, οἵ τε πτολίεθρα ῥύονται, \nτάων ἥν κ' ἐθέλωμι φίλην ποιήσομ' ἄκοιτιν. \nἔνθα δέ μοι μάλα πολλὸν ἐπέσσυτο θυμὸς ἀγήνωρ \nγήμαντα μνηστὴν ἄλοχον ἐϊκυῖαν ἄκοιτιν \n", "content_type": "5-lines"}, {"text": "κτήμασι τέρπεσθαι τὰ γέρων ἐκτήσατο Πηλεύς: \nοὐ γὰρ ἐμοὶ ψυχῆς ἀντάξιον οὐδ' ὅσα φασὶν \nἼλιον ἐκτῆσθαι εὖ ναιόμενον πτολίεθρον \nτὸ πρὶν ἐπ' εἰρήνης, πρὶν ἐλθεῖν υἷας Ἀχαιῶν, \nοὐδ' ὅσα λάϊνος οὐδὸς ἀφήτορος ἐντὸς ἐέργει \n", "content_type": "5-lines"}, {"text": "Φοίβου Ἀπόλλωνος Πυθοῖ ἔνι πετρηέσσῃ. \nληϊστοὶ μὲν γάρ τε βόες καὶ ἴφια μῆλα, \nκτητοὶ δὲ τρίποδές τε καὶ ἵππων ξανθὰ κάρηνα, \nἀνδρὸς δὲ ψυχὴ πάλιν ἐλθεῖν οὔτε λεϊστὴ \nοὔθ' ἑλετή, ἐπεὶ ἄρ κεν ἀμείψεται ἕρκος ὀδόντων. \n", "content_type": "5-lines"}, {"text": "μήτηρ γάρ τέ μέ φησι θεὰ Θέτις ἀργυρόπεζα \nδιχθαδίας κῆρας φερέμεν θανάτοιο τέλος δέ. \nεἰ μέν κ' αὖθι μένων Τρώων πόλιν ἀμφιμάχωμαι, \nὤλετο μέν μοι νόστος, ἀτὰρ κλέος ἄφθιτον ἔσται:  \nεἰ δέ κεν οἴκαδ' ἵκωμι φίλην ἐς πατρίδα γαῖαν, \n", "content_type": "5-lines"}, {"text": "ὤλετό μοι κλέος ἐσθλόν, ἐπὶ δηρὸν δέ μοι αἰὼν \nἔσσεται, οὐδέ κέ μ' ὦκα τέλος θανάτοιο κιχείη. \nκαὶ δ' ἂν τοῖς ἄλλοισιν ἐγὼ παραμυθησαίμην \nοἴκαδ' ἀποπλείειν, ἐπεὶ οὐκέτι δήετε τέκμωρ \nἸλίου αἰπεινῆς: μάλα γάρ ἑθεν εὐρύοπα Ζεὺς \n", "content_type": "5-lines"}, {"text": "χεῖρα ἑὴν ὑπερέσχε, τεθαρσήκασι δὲ λαοί. \nἀλλ' ὑμεῖς μὲν ἰόντες ἀριστήεσσιν Ἀχαιῶν \nἀγγελίην ἀπόφασθε:  τὸ γὰρ γέρας ἐστὶ γερόντων:  \nὄφρ' ἄλλην φράζωνται ἐνὶ φρεσὶ μῆτιν ἀμείνω, \nἥ κέ σφιν νῆάς τε σαῷ καὶ λαὸν Ἀχαιῶν \n", "content_type": "5-lines"}, {"text": "νηυσὶν ἔπι γλαφυρῇς, ἐπεὶ οὔ σφισιν ἥδέ γ' ἑτοίμη \nἣν νῦν ἐφράσσαντο ἐμεῦ ἀπομηνίσαντος: \nΦοῖνιξ δ' αὖθι παρ' ἄμμι μένων κατακοιμηθήτω, \nὄφρά μοι ἐν νήεσσι φίλην ἐς πατρίδ' ἕπηται \nαὔριον ἢν ἐθέλῃσιν:  ἀνάγκῃ δ' οὔ τί μιν ἄξω. \n", "content_type": "5-lines"}, {"text": "ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ \nμῦθον ἀγασσάμενοι:  μάλα γὰρ κρατερῶς ἀπέειπεν:  \nὀψὲ δὲ δὴ μετέειπε γέρων ἱππηλάτα Φοῖνιξ \nδάκρυ' ἀναπρήσας: περὶ γὰρ δίε νηυσὶν Ἀχαιῶν:  \nεἰ μὲν δὴ νόστόν γε μετὰ φρεσὶ φαίδιμ' Ἀχιλλεῦ \n", "content_type": "5-lines"}, {"text": "βάλλεαι, οὐδέ τι πάμπαν ἀμύνειν νηυσὶ θοῇσι \nπῦρ ἐθέλεις ἀΐδηλον, ἐπεὶ χόλος ἔμπεσε θυμῷ, \nπῶς ἂν ἔπειτ' ἀπὸ σεῖο φίλον τέκος αὖθι λιποίμην \nοἶος; σοὶ δέ μ' ἔπεμπε γέρων ἱππηλάτα Πηλεὺς \nἤματι τῷ ὅτε σ' ἐκ Φθίης Ἀγαμέμνονι πέμπε \n", "content_type": "5-lines"}, {"text": "νήπιον οὔ πω εἰδόθ' ὁμοιΐου πολέμοιο \nοὐδ' ἀγορέων, ἵνα τ' ἄνδρες ἀριπρεπέες τελέθουσι. \nτοὔνεκά με προέηκε διδασκέμεναι τάδε πάντα, \nμύθων τε ῥητῆρ' ἔμεναι πρηκτῆρά τε ἔργων. \nὡς ἂν ἔπειτ' ἀπὸ σεῖο φίλον τέκος οὐκ ἐθέλοιμι \n", "content_type": "5-lines"}, {"text": "λείπεσθ', οὐδ' εἴ κέν μοι ὑποσταίη θεὸς αὐτὸς \nγῆρας ἀποξύσας θήσειν νέον ἡβώοντα, \nοἷον ὅτε πρῶτον λίπον Ἑλλάδα καλλιγύναικα \nφεύγων νείκεα πατρὸς Ἀμύντορος Ὀρμενίδαο, \nὅς μοι παλλακίδος περιχώσατο καλλικόμοιο, \n", "content_type": "5-lines"}, {"text": "τὴν αὐτὸς φιλέεσκεν, ἀτιμάζεσκε δ' ἄκοιτιν \nμητέρ' ἐμήν:  ἣ δ' αἰὲν ἐμὲ λισσέσκετο γούνων \nπαλλακίδι προμιγῆναι, ἵν' ἐχθήρειε γέροντα. \nτῇ πιθόμην καὶ ἔρεξα:  πατὴρ δ' ἐμὸς αὐτίκ' ὀϊσθεὶς \nπολλὰ κατηρᾶτο, στυγερὰς δ' ἐπεκέκλετ' Ἐρινῦς, \n", "content_type": "5-lines"}, {"text": "μή ποτε γούνασιν οἷσιν ἐφέσσεσθαι φίλον υἱὸν \nἐξ ἐμέθεν γεγαῶτα:  θεοὶ δ' ἐτέλειον ἐπαρὰς \nΖεύς τε καταχθόνιος καὶ ἐπαινὴ Περσεφόνεια. \nἔνθ' ἐμοὶ οὐκέτι πάμπαν ἐρητύετ' ἐν φρεσὶ θυμὸς \nπατρὸς χωομένοιο κατὰ μέγαρα στρωφᾶσθαι. \n", "content_type": "5-lines"}, {"text": "ἦ μὲν πολλὰ ἔται καὶ ἀνεψιοὶ ἀμφὶς ἐόντες \nαὐτοῦ λισσόμενοι κατερήτυον ἐν μεγάροισι, \nπολλὰ δὲ ἴφια μῆλα καὶ εἰλίποδας ἕλικας βοῦς \nἔσφαζον, πολλοὶ δὲ σύες θαλέθοντες ἀλοιφῇ \nεὑόμενοι τανύοντο διὰ φλογὸς Ἡφαίστοιο, \n", "content_type": "5-lines"}, {"text": "πολλὸν δ' ἐκ κεράμων μέθυ πίνετο τοῖο γέροντος. \nεἰνάνυχες δέ μοι ἀμφ' αὐτῷ παρὰ νύκτας ἴαυον:  \nοἳ μὲν ἀμειβόμενοι φυλακὰς ἔχον, οὐδέ ποτ' ἔσβη \nπῦρ, ἕτερον μὲν ὑπ' αἰθούσῃ εὐερκέος αὐλῆς, \nἄλλο δ' ἐνὶ προδόμῳ, πρόσθεν θαλάμοιο θυράων. \n", "content_type": "5-lines"}, {"text": "ἀλλ' ὅτε δὴ δεκάτη μοι ἐπήλυθε νὺξ ἐρεβεννή, \nκαὶ τότ' ἐγὼ θαλάμοιο θύρας πυκινῶς ἀραρυίας \nῥήξας ἐξῆλθον, καὶ ὑπέρθορον ἑρκίον αὐλῆς \nῥεῖα, λαθὼν φύλακάς τ' ἄνδρας δμῳάς τε γυναῖκας. \nφεῦγον ἔπειτ' ἀπάνευθε δι' Ἑλλάδος εὐρυχόροιο, \n", "content_type": "5-lines"}, {"text": "Φθίην δ' ἐξικόμην ἐριβώλακα μητέρα μήλων \nἐς Πηλῆα ἄναχθ':  ὃ δέ με πρόφρων ὑπέδεκτο, \nκαί μ' ἐφίλησ' ὡς εἴ τε πατὴρ ὃν παῖδα φιλήσῃ \nμοῦνον τηλύγετον πολλοῖσιν ἐπὶ κτεάτεσσι, \nκαί μ' ἀφνειὸν ἔθηκε, πολὺν δέ μοι ὤπασε λαόν:  \n", "content_type": "5-lines"}, {"text": "ναῖον δ' ἐσχατιὴν Φθίης Δολόπεσσιν ἀνάσσων. \nκαί σε τοσοῦτον ἔθηκα θεοῖς ἐπιείκελ' Ἀχιλλεῦ, \nἐκ θυμοῦ φιλέων, ἐπεὶ οὐκ ἐθέλεσκες ἅμ' ἄλλῳ \nοὔτ' ἐς δαῖτ' ἰέναι οὔτ' ἐν μεγάροισι πάσασθαι, \nπρίν γ' ὅτε δή σ' ἐπ' ἐμοῖσιν ἐγὼ γούνεσσι καθίσσας \n", "content_type": "5-lines"}, {"text": "ὄψου τ' ἄσαιμι προταμὼν καὶ οἶνον ἐπισχών. \nπολλάκι μοι κατέδευσας ἐπὶ στήθεσσι χιτῶνα \nοἴνου ἀποβλύζων ἐν νηπιέῃ ἀλεγεινῇ. \nὣς ἐπὶ σοὶ μάλα πολλὰ πάθον καὶ πολλὰ μόγησα, \nτὰ φρονέων ὅ μοι οὔ τι θεοὶ γόνον ἐξετέλειον \n", "content_type": "5-lines"}, {"text": "ἐξ ἐμεῦ:  ἀλλὰ σὲ παῖδα θεοῖς ἐπιείκελ' Ἀχιλλεῦ \nποιεύμην, ἵνα μοί ποτ' ἀεικέα λοιγὸν ἀμύνῃς. \nἀλλ' Ἀχιλεῦ δάμασον θυμὸν μέγαν:  οὐδέ τί σε χρὴ \nνηλεὲς ἦτορ ἔχειν:  στρεπτοὶ δέ τε καὶ θεοὶ αὐτοί, \nτῶν περ καὶ μείζων ἀρετὴ τιμή τε βίη τε. \n", "content_type": "5-lines"}, {"text": "καὶ μὲν τοὺς θυέεσσι καὶ εὐχωλῇς ἀγανῇσι \nλοιβῇ τε κνίσῃ τε παρατρωπῶσ' ἄνθρωποι \nλισσόμενοι, ὅτε κέν τις ὑπερβήῃ καὶ ἁμάρτῃ. \nκαὶ γάρ τε λιταί εἰσι Διὸς κοῦραι μεγάλοιο \nχωλαί τε ῥυσαί τε παραβλῶπές τ' ὀφθαλμώ, \n", "content_type": "5-lines"}, {"text": "αἵ ῥά τε καὶ μετόπισθ' ἄτης ἀλέγουσι κιοῦσαι. \nἣ δ' ἄτη σθεναρή τε καὶ ἀρτίπος, οὕνεκα πάσας \nπολλὸν ὑπεκπροθέει, φθάνει δέ τε πᾶσαν ἐπ' αἶαν \nβλάπτουσ' ἀνθρώπους: αἳ δ' ἐξακέονται ὀπίσσω. \nὃς μέν τ' αἰδέσεται κούρας Διὸς ἆσσον ἰούσας, \n", "content_type": "5-lines"}, {"text": "τὸν δὲ μέγ' ὤνησαν καί τ' ἔκλυον εὐχομένοιο:  \nὃς δέ κ' ἀνήνηται καί τε στερεῶς ἀποείπῃ, \nλίσσονται δ' ἄρα ταί γε Δία Κρονίωνα κιοῦσαι \nτῷ ἄτην ἅμ' ἕπεσθαι, ἵνα βλαφθεὶς ἀποτίσῃ. \nἀλλ' Ἀχιλεῦ πόρε καὶ σὺ Διὸς κούρῃσιν ἕπεσθαι \n", "content_type": "5-lines"}, {"text": "τιμήν, ἥ τ' ἄλλων περ ἐπιγνάμπτει νόον ἐσθλῶν. \nεἰ μὲν γὰρ μὴ δῶρα φέροι τὰ δ' ὄπισθ' ὀνομάζοι \nἈτρεΐδης, ἀλλ' αἰὲν ἐπιζαφελῶς χαλεπαίνοι, \nοὐκ ἂν ἔγωγέ σε μῆνιν ἀπορρίψαντα κελοίμην \nἈργείοισιν ἀμυνέμεναι χατέουσί περ ἔμπης: \n", "content_type": "5-lines"}, {"text": "νῦν δ' ἅμα τ' αὐτίκα πολλὰ διδοῖ τὰ δ' ὄπισθεν ὑπέστη, \nἄνδρας δὲ λίσσεσθαι ἐπιπροέηκεν ἀρίστους \nκρινάμενος κατὰ λαὸν Ἀχαιϊκόν, οἵ τε σοὶ αὐτῷ \nφίλτατοι Ἀργείων:  τῶν μὴ σύ γε μῦθον ἐλέγξῃς \nμηδὲ πόδας: πρὶν δ' οὔ τι νεμεσσητὸν κεχολῶσθαι. \n", "content_type": "5-lines"}, {"text": "οὕτω καὶ τῶν πρόσθεν ἐπευθόμεθα κλέα ἀνδρῶν \nἡρώων, ὅτε κέν τιν' ἐπιζάφελος χόλος ἵκοι:  \nδωρητοί τε πέλοντο παράρρητοί τ' ἐπέεσσι. \nμέμνημαι τόδε ἔργον ἐγὼ πάλαι οὔ τι νέον γε \nὡς ἦν:  ἐν δ' ὑμῖν ἐρέω πάντεσσι φίλοισι. \n", "content_type": "5-lines"}, {"text": "Κουρῆτές τ' ἐμάχοντο καὶ Αἰτωλοὶ μενεχάρμαι \nἀμφὶ πόλιν Καλυδῶνα καὶ ἀλλήλους ἐνάριζον, \nΑἰτωλοὶ μὲν ἀμυνόμενοι Καλυδῶνος ἐραννῆς, \nΚουρῆτες δὲ διαπραθέειν μεμαῶτες Ἄρηϊ. \nκαὶ γὰρ τοῖσι κακὸν χρυσόθρονος Ἄρτεμις ὦρσε \n", "content_type": "5-lines"}, {"text": "χωσαμένη ὅ οἱ οὔ τι θαλύσια γουνῷ ἀλωῆς \nΟἰνεὺς ῥέξ':  ἄλλοι δὲ θεοὶ δαίνυνθ' ἑκατόμβας, \nοἴῃ δ' οὐκ ἔρρεξε Διὸς κούρῃ μεγάλοιο. \nἢ λάθετ' ἢ οὐκ ἐνόησεν:  ἀάσατο δὲ μέγα θυμῷ. \nἣ δὲ χολωσαμένη δῖον γένος ἰοχέαιρα \n", "content_type": "5-lines"}, {"text": "ὦρσεν ἔπι χλούνην σῦν ἄγριον ἀργιόδοντα, \nὃς κακὰ πόλλ' ἕρδεσκεν ἔθων Οἰνῆος ἀλωήν:  \nπολλὰ δ' ὅ γε προθέλυμνα χαμαὶ βάλε δένδρεα μακρὰ \nαὐτῇσιν ῥίζῃσι καὶ αὐτοῖς ἄνθεσι μήλων. \nτὸν δ' υἱὸς Οἰνῆος ἀπέκτεινεν Μελέαγρος \n", "content_type": "5-lines"}, {"text": "πολλέων ἐκ πολίων θηρήτορας ἄνδρας ἀγείρας \nκαὶ κύνας: οὐ μὲν γάρ κε δάμη παύροισι βροτοῖσι:  \nτόσσος ἔην, πολλοὺς δὲ πυρῆς ἐπέβησ' ἀλεγεινῆς. \nἣ δ' ἀμφ' αὐτῷ θῆκε πολὺν κέλαδον καὶ ἀϋτὴν \nἀμφὶ συὸς κεφαλῇ καὶ δέρματι λαχνήεντι, \n", "content_type": "5-lines"}, {"text": "Κουρήτων τε μεσηγὺ καὶ Αἰτωλῶν μεγαθύμων. \nὄφρα μὲν οὖν Μελέαγρος ἄρηι φίλος πολέμιζε, \nτόφρα δὲ Κουρήτεσσι κακῶς ἦν, οὐδὲ δύναντο \nτείχεος ἔκτοσθεν μίμνειν πολέες περ ἐόντες: \nἀλλ' ὅτε δὴ Μελέαγρον ἔδυ χόλος, ὅς τε καὶ ἄλλων \n", "content_type": "5-lines"}, {"text": "οἰδάνει ἐν στήθεσσι νόον πύκα περ φρονεόντων, \nἤτοι ὃ μητρὶ φίλῃ Ἀλθαίῃ χωόμενος κῆρ \nκεῖτο παρὰ μνηστῇ ἀλόχῳ καλῇ Κλεοπάτρῃ \nκούρῃ Μαρπήσσης καλλισφύρου Εὐηνίνης \nἼδεώ θ', ὃς κάρτιστος ἐπιχθονίων γένετ' ἀνδρῶν \n", "content_type": "5-lines"}, {"text": "τῶν τότε:  καί ῥα ἄνακτος ἐναντίον εἵλετο τόξον \nΦοίβου Ἀπόλλωνος καλλισφύρου εἵνεκα νύμφης, \nτὴν δὲ τότ' ἐν μεγάροισι πατὴρ καὶ πότνια μήτηρ \nἈλκυόνην καλέεσκον ἐπώνυμον, οὕνεκ' ἄρ' αὐτῆς \nμήτηρ ἀλκυόνος πολυπενθέος οἶτον ἔχουσα \n", "content_type": "5-lines"}, {"text": "κλαῖεν ὅ μιν ἑκάεργος ἀνήρπασε Φοῖβος Ἀπόλλων:  \nτῇ ὅ γε παρκατέλεκτο χόλον θυμαλγέα πέσσων \nἐξ ἀρέων μητρὸς κεχολωμένος, ἥ ῥα θεοῖσι \nπόλλ' ἀχέουσ' ἠρᾶτο κασιγνήτοιο φόνοιο, \nπολλὰ δὲ καὶ γαῖαν πολυφόρβην χερσὶν ἀλοία \n", "content_type": "5-lines"}, {"text": "κικλήσκουσ' Ἀΐδην καὶ ἐπαινὴν Περσεφόνειαν \nπρόχνυ καθεζομένη, δεύοντο δὲ δάκρυσι κόλποι, \nπαιδὶ δόμεν θάνατον:  τῆς δ' ἠεροφοῖτις Ἐρινὺς \nἔκλυεν ἐξ Ἐρέβεσφιν ἀμείλιχον ἦτορ ἔχουσα. \nτῶν δὲ τάχ' ἀμφὶ πύλας ὅμαδος καὶ δοῦπος ὀρώρει \n", "content_type": "5-lines"}, {"text": "πύργων βαλλομένων:  τὸν δὲ λίσσοντο γέροντες \nΑἰτωλῶν, πέμπον δὲ θεῶν ἱερῆας ἀρίστους, \nἐξελθεῖν καὶ ἀμῦναι ὑποσχόμενοι μέγα δῶρον:  \nὁππόθι πιότατον πεδίον Καλυδῶνος ἐραννῆς, \nἔνθά μιν ἤνωγον τέμενος περικαλλὲς ἑλέσθαι \n", "content_type": "5-lines"}, {"text": "πεντηκοντόγυον, τὸ μὲν ἥμισυ οἰνοπέδοιο, \nἥμισυ δὲ ψιλὴν ἄροσιν πεδίοιο ταμέσθαι. \nπολλὰ δέ μιν λιτάνευε γέρων ἱππηλάτα Οἰνεὺς \nοὐδοῦ ἐπεμβεβαὼς ὑψηρεφέος θαλάμοιο \nσείων κολλητὰς σανίδας γουνούμενος υἱόν:  \n", "content_type": "5-lines"}, {"text": "πολλὰ δὲ τόν γε κασίγνηται καὶ πότνια μήτηρ \nἐλλίσσονθ':  ὃ δὲ μᾶλλον ἀναίνετο:  πολλὰ δ' ἑταῖροι, \nοἵ οἱ κεδνότατοι καὶ φίλτατοι ἦσαν ἁπάντων:  \nἀλλ' οὐδ' ὧς τοῦ θυμὸν ἐνὶ στήθεσσιν ἔπειθον, \nπρίν γ' ὅτε δὴ θάλαμος πύκ' ἐβάλλετο, τοὶ δ' ἐπὶ πύργων \n", "content_type": "5-lines"}, {"text": "βαῖνον Κουρῆτες καὶ ἐνέπρηθον μέγα ἄστυ. \nκαὶ τότε δὴ Μελέαγρον ἐΰζωνος παράκοιτις \nλίσσετ' ὀδυρομένη, καί οἱ κατέλεξεν ἅπαντα \nκήδε', ὅσ' ἀνθρώποισι πέλει τῶν ἄστυ ἁλώῃ:  \nἄνδρας μὲν κτείνουσι, πόλιν δέ τε πῦρ ἀμαθύνει, \n", "content_type": "5-lines"}, {"text": "τέκνα δέ τ' ἄλλοι ἄγουσι βαθυζώνους τε γυναῖκας. \nτοῦ δ' ὠρίνετο θυμὸς ἀκούοντος κακὰ ἔργα, \nβῆ δ' ἰέναι, χροῒ δ' ἔντε' ἐδύσετο παμφανόωντα. \nὣς ὃ μὲν Αἰτωλοῖσιν ἀπήμυνεν κακὸν ἦμαρ \nεἴξας ᾧ θυμῷ:  τῷ δ' οὐκέτι δῶρα τέλεσσαν \n", "content_type": "5-lines"}, {"text": "πολλά τε καὶ χαρίεντα, κακὸν δ' ἤμυνε καὶ αὔτως. \nἀλλὰ σὺ μή μοι ταῦτα νόει φρεσί, μὴ δέ σε δαίμων \nἐνταῦθα τρέψειε φίλος: κάκιον δέ κεν εἴη \nνηυσὶν καιομένῃσιν ἀμυνέμεν:  ἀλλ' ἐπὶ δώρων \nἔρχεο:  ἶσον γάρ σε θεῷ τίσουσιν Ἀχαιοί. \n", "content_type": "5-lines"}, {"text": "εἰ δέ κ' ἄτερ δώρων πόλεμον φθισήνορα δύῃς \nοὐκέθ' ὁμῶς τιμῆς ἔσεαι πόλεμόν περ ἀλαλκών, \nτὸν δ' ἀπαμειβόμενος προσέφη πόδας ὠκὺς Ἀχιλλεύς: \nΦοῖνιξ ἄττα γεραιὲ διοτρεφὲς οὔ τί με ταύτης \nχρεὼ τιμῆς: φρονέω δὲ τετιμῆσθαι Διὸς αἴσῃ, \n", "content_type": "5-lines"}, {"text": "ἥ μ' ἕξει παρὰ νηυσὶ κορωνίσιν εἰς ὅ κ' ἀϋτμὴ \nἐν στήθεσσι μένῃ καί μοι φίλα γούνατ' ὀρώρῃ. \nἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:  \nμή μοι σύγχει θυμὸν ὀδυρόμενος καὶ ἀχεύων \nἈτρεΐδῃ ἥρωϊ φέρων χάριν:  οὐδέ τί σε χρὴ \n", "content_type": "5-lines"}, {"text": "τὸν φιλέειν, ἵνα μή μοι ἀπέχθηαι φιλέοντι. \nκαλόν τοι σὺν ἐμοὶ τὸν κήδειν ὅς κ' ἐμὲ κήδῃ:  \nἶσον ἐμοὶ βασίλευε καὶ ἥμισυ μείρεο τιμῆς. \nοὗτοι δ' ἀγγελέουσι, σὺ δ' αὐτόθι λέξεο μίμνων \nεὐνῇ ἔνι μαλακῇ:  ἅμα δ' ἠοῖ φαινομένηφι \n", "content_type": "5-lines"}, {"text": "φρασσόμεθ' ἤ κε νεώμεθ' ἐφ' ἡμέτερ' ἦ κε μένωμεν. \nἦ καὶ Πατρόκλῳ ὅ γ' ἐπ' ὀφρύσι νεῦσε σιωπῇ \nΦοίνικι στορέσαι πυκινὸν λέχος, ὄφρα τάχιστα \nἐκ κλισίης νόστοιο μεδοίατο:  τοῖσι δ' ἄρ' Αἴας \nἀντίθεος Τελαμωνιάδης μετὰ μῦθον ἔειπε:  \n", "content_type": "5-lines"}, {"text": "διογενὲς Λαερτιάδη πολυμήχαν' Ὀδυσσεῦ \nἴομεν:  οὐ γάρ μοι δοκέει μύθοιο τελευτὴ \nτῇδέ γ' ὁδῷ κρανέεσθαι:  ἀπαγγεῖλαι δὲ τάχιστα \nχρὴ μῦθον Δαναοῖσι καὶ οὐκ ἀγαθόν περ ἐόντα \nοἵ που νῦν ἕαται ποτιδέγμενοι. αὐτάρ Ἀχιλλεὺς \n", "content_type": "5-lines"}, {"text": "ἄγριον ἐν στήθεσσι θέτο μεγαλήτορα θυμὸν \nσχέτλιος, οὐδὲ μετατρέπεται φιλότητος ἑταίρων \nτῆς ᾗ μιν παρὰ νηυσὶν ἐτίομεν ἔξοχον ἄλλων \nνηλής: καὶ μέν τίς τε κασιγνήτοιο φονῆος \nποινὴν ἢ οὗ παιδὸς ἐδέξατο τεθνηῶτος: \n", "content_type": "5-lines"}, {"text": "καί ῥ' ὃ μὲν ἐν δήμῳ μένει αὐτοῦ πόλλ' ἀποτίσας, \nτοῦ δέ τ' ἐρητύεται κραδίη καὶ θυμὸς ἀγήνωρ \nποινὴν δεξαμένῳ:  σοὶ δ' ἄληκτόν τε κακόν τε \nθυμὸν ἐνὶ στήθεσσι θεοὶ θέσαν εἵνεκα κούρης \nοἴης: νῦν δέ τοι ἑπτὰ παρίσχομεν ἔξοχ' ἀρίστας, \n", "content_type": "5-lines"}, {"text": "ἄλλά τε πόλλ' ἐπὶ τῇσι:  σὺ δ' ἵλαον ἔνθεο θυμόν, \nαἴδεσσαι δὲ μέλαθρον:  ὑπωρόφιοι δέ τοί εἰμεν \nπληθύος ἐκ Δαναῶν, μέμαμεν δέ τοι ἔξοχον ἄλλων \nκήδιστοί τ' ἔμεναι καὶ φίλτατοι ὅσσοι Ἀχαιοί. \nτὸν δ' ἀπαμειβόμενος προσέφη πόδας ὠκὺς Ἀχιλλεύς: \n", "content_type": "5-lines"}, {"text": "Αἶαν διογενὲς Τελαμώνιε κοίρανε λαῶν \nπάντά τί μοι κατὰ θυμὸν ἐείσαο μυθήσασθαι:  \nἀλλά μοι οἰδάνεται κραδίη χόλῳ ὁππότε κείνων \nμνήσομαι ὥς μ' ἀσύφηλον ἐν Ἀργείοισιν ἔρεξεν \nἈτρεΐδης ὡς εἴ τιν' ἀτίμητον μετανάστην. \n", "content_type": "5-lines"}, {"text": "ἀλλ' ὑμεῖς ἔρχεσθε καὶ ἀγγελίην ἀπόφασθε:  \nοὐ γὰρ πρὶν πολέμοιο μεδήσομαι αἱματόεντος \nπρίν γ' υἱὸν Πριάμοιο δαΐφρονος Ἕκτορα δῖον \nΜυρμιδόνων ἐπί τε κλισίας καὶ νῆας ἱκέσθαι \nκτείνοντ' Ἀργείους, κατά τε σμῦξαι πυρὶ νῆας. \n", "content_type": "5-lines"}, {"text": "ἀμφὶ δέ τοι τῇ ἐμῇ κλισίῃ καὶ νηῒ μελαίνῃ \nἝκτορα καὶ μεμαῶτα μάχης σχήσεσθαι ὀΐω. \nὣς ἔφαθ', οἳ δὲ ἕκαστος ἑλὼν δέπας ἀμφικύπελλον \nσπείσαντες παρὰ νῆας ἴσαν πάλιν:  ἦρχε δ' Ὀδυσσεύς. \nΠάτροκλος δ' ἑτάροισιν ἰδὲ δμωῇσι κέλευσε \n", "content_type": "5-lines"}, {"text": "Φοίνικι στορέσαι πυκινὸν λέχος ὅττι τάχιστα. \nαἳ δ' ἐπιπειθόμεναι στόρεσαν λέχος ὡς ἐκέλευσε \nκώεά τε ῥῆγός τε λίνοιό τε λεπτὸν ἄωτον. \nἔνθ' ὃ γέρων κατέλεκτο καὶ ἠῶ δῖαν ἔμιμνεν. \nαὐτὰρ Ἀχιλλεὺς εὗδε μυχῷ κλισίης εὐπήκτου:  \n", "content_type": "5-lines"}, {"text": "τῷ δ' ἄρα παρκατέλεκτο γυνή, τὴν Λεσβόθεν ἦγε, \nΦόρβαντος θυγάτηρ Διομήδη καλλιπάρῃος. \nΠάτροκλος δ' ἑτέρωθεν ἐλέξατο:  πὰρ δ' ἄρα καὶ τῷ \nἾφις ἐΰζωνος, τήν οἱ πόρε δῖος Ἀχιλλεὺς \nΣκῦρον ἑλὼν αἰπεῖαν Ἐνυῆος πτολίεθρον. \n", "content_type": "5-lines"}, {"text": "οἳ δ' ὅτε δὴ κλισίῃσιν ἐν Ἀτρεΐδαο γένοντο. \nτοὺς μὲν ἄρα χρυσέοισι κυπέλλοις υἷες Ἀχαιῶν \nδειδέχατ' ἄλλοθεν ἄλλος ἀνασταδόν, ἔκ τ' ἐρέοντο:  \nπρῶτος δ' ἐξερέεινεν ἄναξ ἀνδρῶν Ἀγαμέμνων:  \nεἴπ' ἄγε μ' ὦ πολύαιν' Ὀδυσεῦ μέγα κῦδος Ἀχαιῶν \n", "content_type": "5-lines"}, {"text": "ἤ ῥ' ἐθέλει νήεσσιν ἀλεξέμεναι δήϊον πῦρ, \nἦ ἀπέειπε, χόλος δ' ἔτ' ἔχει μεγαλήτορα θυμόν; \nτὸν δ' αὖτε προσέειπε πολύτλας δῖος Ὀδυσσεύς: \nἈτρεΐδη κύδιστε ἄναξ ἀνδρῶν Ἀγάμεμνον \nκεῖνός γ' οὐκ ἐθέλει σβέσσαι χόλον, ἀλλ' ἔτι μᾶλλον \n", "content_type": "5-lines"}, {"text": "πιμπλάνεται μένεος, σὲ δ' ἀναίνεται ἠδὲ σὰ δῶρα. \nαὐτόν σε φράζεσθαι ἐν Ἀργείοισιν ἄνωγεν \nὅππως κεν νῆάς τε σαῷς καὶ λαὸν Ἀχαιῶν:  \nαὐτὸς δ' ἠπείλησεν ἅμ' ἠοῖ φαινομένηφι \nνῆας ἐϋσσέλμους ἅλαδ' ἑλκέμεν ἀμφιελίσσας. \n", "content_type": "5-lines"}, {"text": "καὶ δ' ἂν τοῖς ἄλλοισιν ἔφη παραμυθήσασθαι \nοἴκαδ' ἀποπλείειν, ἐπεὶ οὐκέτι δήετε τέκμωρ \nἸλίου αἰπεινῆς: μάλα γάρ ἑθεν εὐρύοπα Ζεὺς \nχεῖρα ἑὴν ὑπερέσχε, τεθαρσήκασι δὲ λαοί. \nὣς ἔφατ':  εἰσὶ καὶ οἵδε τάδ' εἰπέμεν, οἵ μοι ἕποντο, \n", "content_type": "5-lines"}, {"text": "Αἴας καὶ κήρυκε δύω πεπνυμένω ἄμφω. \nΦοῖνιξ δ' αὖθ' ὃ γέρων κατελέξατο, ὡς γὰρ ἀνώγει, \nὄφρά οἱ ἐν νήεσσι φίλην ἐς πατρίδ' ἕπηται \nαὔριον, ἢν ἐθέλῃσιν:  ἀνάγκῃ δ' οὔ τί μιν ἄξει. \nὣς ἔφαθ', οἳ δ' ἄρα πάντες ἀκὴν ἐγένοντο σιωπῇ \n", "content_type": "5-lines"}, {"text": "μῦθον ἀγασσάμενοι:  μάλα γὰρ κρατερῶς ἀγόρευσε. \nδὴν δ' ἄνεῳ ἦσαν τετιηότες υἷες Ἀχαιῶν:  \nὀψὲ δὲ δὴ μετέειπε βοὴν ἀγαθὸς Διομήδης: \nἈτρεΐδη κύδιστε ἄναξ ἀνδρῶν Ἀγάμεμνον \nμὴ ὄφελες λίσσεσθαι ἀμύμονα Πηλεΐωνα \n", "content_type": "5-lines"}, {"text": "μυρία δῶρα διδούς: ὃ δ' ἀγήνωρ ἐστὶ καὶ ἄλλως: \nνῦν αὖ μιν πολὺ μᾶλλον ἀγηνορίῃσιν ἐνῆκας. \nἀλλ' ἤτοι κεῖνον μὲν ἐάσομεν ἤ κεν ἴῃσιν \nἦ κε μένῃ:  τότε δ' αὖτε μαχήσεται ὁππότε κέν μιν \nθυμὸς ἐνὶ στήθεσσιν ἀνώγῃ καὶ θεὸς ὄρσῃ. \n", "content_type": "5-lines"}, {"text": "ἀλλ' ἄγεθ' ὡς ἂν ἐγὼ εἴπω πειθώμεθα πάντες: \nνῦν μὲν κοιμήσασθε τεταρπόμενοι φίλον ἦτορ \nσίτου καὶ οἴνοιο:  τὸ γὰρ μένος ἐστὶ καὶ ἀλκή:  \nαὐτὰρ ἐπεί κε φανῇ καλὴ ῥοδοδάκτυλος Ἠώς, \nκαρπαλίμως πρὸ νεῶν ἐχέμεν λαόν τε καὶ ἵππους \n", "content_type": "5-lines"}, {"text": "ὀτρύνων, καὶ δ' αὐτὸς ἐνὶ πρώτοισι μάχεσθαι. \nὣς ἔφαθ', οἳ δ' ἄρα πάντες ἐπῄνησαν βασιλῆες \nμῦθον ἀγασσάμενοι Διομήδεος ἱπποδάμοιο. \nκαὶ τότε δὴ σπείσαντες ἔβαν κλισίην δὲ ἕκαστος, \nἔνθα δὲ κοιμήσαντο καὶ ὕπνου δῶρον ἕλοντο. \n", "content_type": "5-lines"}]}, {"section_num": "10", "section_type": "book", "contents": [{"text": "ἄλλοι μὲν παρὰ νηυσὶν ἀριστῆες Παναχαιῶν \nεὗδον παννύχιοι μαλακῷ δεδμημένοι ὕπνῳ:  \nἀλλ' οὐκ Ἀτρεΐδην Ἀγαμέμνονα ποιμένα λαῶν \nὕπνος ἔχε γλυκερὸς πολλὰ φρεσὶν ὁρμαίνοντα. \n", "content_type": "5-lines"}, {"text": "ὡς δ' ὅτ' ἂν ἀστράπτῃ πόσις Ἥρης ἠϋκόμοιο \nτεύχων ἢ πολὺν ὄμβρον ἀθέσφατον ἠὲ χάλαζαν \nἢ νιφετόν, ὅτε πέρ τε χιὼν ἐπάλυνεν ἀρούρας, \nἠέ ποθι πτολέμοιο μέγα στόμα πευκεδανοῖο, \nὣς πυκίν' ἐν στήθεσσιν ἀνεστενάχιζ' Ἀγαμέμνων \n", "content_type": "5-lines"}, {"text": "νειόθεν ἐκ κραδίης, τρομέοντο δέ οἱ φρένες ἐντός. \nἤτοι ὅτ' ἐς πεδίον τὸ Τρωϊκὸν ἀθρήσειε, \nθαύμαζεν πυρὰ πολλὰ τὰ καίετο Ἰλιόθι πρὸ \nαὐλῶν συρίγγων τ' ἐνοπὴν ὅμαδόν τ' ἀνθρώπων. \nαὐτὰρ ὅτ' ἐς νῆάς τε ἴδοι καὶ λαὸν Ἀχαιῶν, \n", "content_type": "5-lines"}, {"text": "πολλὰς ἐκ κεφαλῆς προθελύμνους ἕλκετο χαίτας \nὑψόθ' ἐόντι Διί, μέγα δ' ἔστενε κυδάλιμον κῆρ. \nἥδε δέ οἱ κατὰ θυμὸν ἀρίστη φαίνετο βουλὴ \nΝέστορ' ἔπι πρῶτον Νηλήϊον ἐλθέμεν ἀνδρῶν, \nεἴ τινά οἱ σὺν μῆτιν ἀμύμονα τεκτήναιτο, \n", "content_type": "5-lines"}, {"text": "ἥ τις ἀλεξίκακος πᾶσιν Δαναοῖσι γένοιτο. \nὀρθωθεὶς δ' ἔνδυνε περὶ στήθεσσι χιτῶνα, \nποσσὶ δ' ὑπὸ λιπαροῖσιν ἐδήσατο καλὰ πέδιλα, \nἀμφὶ δ' ἔπειτα δαφοινὸν ἑέσσατο δέρμα λέοντος \nαἴθωνος μεγάλοιο ποδηνεκές, εἵλετο δ' ἔγχος. \n", "content_type": "5-lines"}, {"text": "ὣς δ' αὔτως Μενέλαον ἔχε τρόμος: οὐδὲ γὰρ αὐτῷ \nὕπνος ἐπὶ βλεφάροισιν ἐφίζανε:  μή τι πάθοιεν \nἈργεῖοι, τοὶ δὴ ἕθεν εἵνεκα πουλὺν ἐφ' ὑγρὴν \nἤλυθον ἐς Τροίην πόλεμον θρασὺν ὁρμαίνοντες. \nπαρδαλέῃ μὲν πρῶτα μετάφρενον εὐρὺ κάλυψε \n", "content_type": "5-lines"}, {"text": "ποικίλῃ, αὐτὰρ ἐπὶ στεφάνην κεφαλῆφιν ἀείρας \nθήκατο χαλκείην, δόρυ δ' εἵλετο χειρὶ παχείῃ. \nβῆ δ' ἴμεν ἀνστήσων ὃν ἀδελφεόν, ὃς μέγα πάντων \nἈργείων ἤνασσε, θεὸς δ' ὣς τίετο δήμῳ. \nτὸν δ' εὗρ' ἀμφ' ὤμοισι τιθήμενον ἔντεα καλὰ \n", "content_type": "5-lines"}, {"text": "νηῒ πάρα πρύμνῃ:  τῷ δ' ἀσπάσιος γένετ' ἐλθών. \nτὸν πρότερος προσέειπε βοὴν ἀγαθὸς Μενέλαος: \nτίφθ' οὕτως ἠθεῖε κορύσσεαι; ἦ τιν' ἑταίρων \nὀτρυνέεις Τρώεσσιν ἐπίσκοπον; ἀλλὰ μάλ' αἰνῶς \nδείδω μὴ οὔ τίς τοι ὑπόσχηται τόδε ἔργον \n", "content_type": "5-lines"}, {"text": "ἄνδρας δυσμενέας σκοπιαζέμεν οἶος ἐπελθὼν \nνύκτα δι' ἀμβροσίην:  μάλα τις θρασυκάρδιος ἔσται. \nτὸν δ' ἀπαμειβόμενος προσέφη κρείων Ἀγαμέμνων:  \nχρεὼ βουλῆς ἐμὲ καὶ σὲ διοτρεφὲς ὦ Μενέλαε \nκερδαλέης, ἥ τίς κεν ἐρύσσεται ἠδὲ σαώσει \n", "content_type": "5-lines"}, {"text": "Ἀργείους καὶ νῆας, ἐπεὶ Διὸς ἐτράπετο φρήν. \nἙκτορέοις ἄρα μᾶλλον ἐπὶ φρένα θῆχ' ἱεροῖσιν:  \nοὐ γάρ πω ἰδόμην, οὐδ' ἔκλυον αὐδήσαντος \nἄνδρ' ἕνα τοσσάδε μέρμερ' ἐπ' ἤματι μητίσασθαι, \nὅσσ' Ἕκτωρ ἔρρεξε Διῒ φίλος υἷας Ἀχαιῶν \n", "content_type": "5-lines"}, {"text": "αὔτως, οὔτε θεᾶς υἱὸς φίλος οὔτε θεοῖο. \nἔργα δ' ἔρεξ' ὅσα φημὶ μελησέμεν Ἀργείοισι \nδηθά τε καὶ δολιχόν:  τόσα γὰρ κακὰ μήσατ' Ἀχαιούς. \nἀλλ' ἴθι νῦν Αἴαντα καὶ Ἰδομενῆα κάλεσσον \nῥίμφα θέων παρὰ νῆας: ἐγὼ δ' ἐπὶ Νέστορα δῖον \n", "content_type": "5-lines"}, {"text": "εἶμι, καὶ ὀτρυνέω ἀνστήμεναι, αἴ κ' ἐθέλῃσιν \nἐλθεῖν ἐς φυλάκων ἱερὸν τέλος ἠδ' ἐπιτεῖλαι. \nκείνῳ γάρ κε μάλιστα πιθοίατο:  τοῖο γὰρ υἱὸς \nσημαίνει φυλάκεσσι καὶ Ἰδομενῆος ὀπάων \nΜηριόνης: τοῖσιν γὰρ ἐπετράπομέν γε μάλιστα. \n", "content_type": "5-lines"}, {"text": "τὸν δ' ἠμείβετ' ἔπειτα βοὴν ἀγαθὸς Μενέλαος: \nπῶς γάρ μοι μύθῳ ἐπιτέλλεαι ἠδὲ κελεύεις; \nαὖθι μένω μετὰ τοῖσι δεδεγμένος εἰς ὅ κεν ἔλθῃς, \nἦε θέω μετὰ σ' αὖτις, ἐπὴν εὖ τοῖς ἐπιτείλω; \nτὸν δ' αὖτε προσέειπεν ἄναξ ἀνδρῶν Ἀγαμέμνων, \n", "content_type": "5-lines"}, {"text": "αὖθι μένειν, μή πως ἀβροτάξομεν ἀλλήλοιιν \nἐρχομένω:  πολλαὶ γὰρ ἀνὰ στρατόν εἰσι κέλευθοι. \nφθέγγεο δ' ᾗ κεν ἴῃσθα καὶ ἐγρήγορθαι ἄνωχθι \nπατρόθεν ἐκ γενεῆς ὀνομάζων ἄνδρα ἕκαστον \nπάντας κυδαίνων:  μηδὲ μεγαλίζεο θυμῷ, \n", "content_type": "5-lines"}, {"text": "ἀλλὰ καὶ αὐτοί περ πονεώμεθα:  ὧδέ που ἄμμι \nΖεὺς ἐπὶ γιγνομένοισιν ἵει κακότητα βαρεῖαν. \nὣς εἰπὼν ἀπέπεμπεν ἀδελφεὸν εὖ ἐπιτείλας: \nαὐτὰρ ὃ βῆ ῥ' ἰέναι μετὰ Νέστορα ποιμένα λαῶν:  \nτὸν δ' εὗρεν παρά τε κλισίῃ καὶ νηῒ μελαίνῃ \n", "content_type": "5-lines"}, {"text": "εὐνῇ ἔνι μαλακῇ:  παρὰ δ' ἔντεα ποικίλ' ἔκειτο \nἀσπὶς καὶ δύο δοῦρε φαεινή τε τρυφάλεια. \nπὰρ δὲ ζωστὴρ κεῖτο παναίολος, ᾧ ῥ' ὁ γεραιὸς \nζώννυθ' ὅτ' ἐς πόλεμον φθισήνορα θωρήσσοιτο \nλαὸν ἄγων, ἐπεὶ οὐ μὲν ἐπέτρεπε γήραϊ λυγρῷ. \n", "content_type": "5-lines"}, {"text": "ὀρθωθεὶς δ' ἄρ' ἐπ' ἀγκῶνος κεφαλὴν ἐπαείρας \nἈτρεΐδην προσέειπε καὶ ἐξερεείνετο μύθῳ:  \nτίς δ' οὗτος κατὰ νῆας ἀνὰ στρατὸν ἔρχεαι οἶος \nνύκτα δι' ὀρφναίην, ὅτε θ' εὕδουσι βροτοὶ ἄλλοι, \nἠέ τιν' οὐρήων διζήμενος, ἤ τιν' ἑταίρων; \n", "content_type": "5-lines"}, {"text": "φθέγγεο, μηδ' ἀκέων ἐπ' ἔμ' ἔρχεο:  τίπτε δέ σε χρεώ; \nτὸν δ' ἠμείβετ' ἔπειτα ἄναξ ἀνδρῶν Ἀγαμέμνων:  \nὦ Νέστορ Νηληϊάδη μέγα κῦδος Ἀχαιῶν \nγνώσεαι Ἀτρεΐδην Ἀγαμέμνονα, τὸν περὶ πάντων \nΖεὺς ἐνέηκε πόνοισι διαμπερὲς εἰς ὅ κ' ἀϋτμὴ \n", "content_type": "5-lines"}, {"text": "ἐν στήθεσσι μένῃ καί μοι φίλα γούνατ' ὀρώρῃ. \nπλάζομαι ὧδ' ἐπεὶ οὔ μοι ἐπ' ὄμμασι νήδυμος ὕπνος \nἱζάνει, ἀλλὰ μέλει πόλεμος καὶ κήδε' Ἀχαιῶν. \nαἰνῶς γὰρ Δαναῶν περιδείδια, οὐδέ μοι ἦτορ \nἔμπεδον, ἀλλ' ἀλαλύκτημαι, κραδίη δέ μοι ἔξω \n", "content_type": "5-lines"}, {"text": "στηθέων ἐκθρῴσκει, τρομέει δ' ὑπὸ φαίδιμα γυῖα. \nἀλλ' εἴ τι δραίνεις, ἐπεὶ οὐδὲ σέ γ' ὕπνος ἱκάνει, \nδεῦρ' ἐς τοὺς φύλακας καταβήομεν, ὄφρα ἴδωμεν \nμὴ τοὶ μὲν καμάτῳ ἀδηκότες ἠδὲ καὶ ὕπνῳ \nκοιμήσωνται, ἀτὰρ φυλακῆς ἐπὶ πάγχυ λάθωνται. \n", "content_type": "5-lines"}, {"text": "δυσμενέες δ' ἄνδρες σχεδὸν εἵαται:  οὐδέ τι ἴδμεν \nμή πως καὶ διὰ νύκτα μενοινήσωσι μάχεσθαι. \nτὸν δ' ἠμείβετ' ἔπειτα Γερήνιος ἱππότα Νέστωρ:  \nἈτρεΐδη κύδιστε ἄναξ ἀνδρῶν Ἀγάμεμνον \nοὔ θην Ἕκτορι πάντα νοήματα μητίετα Ζεὺς \n", "content_type": "5-lines"}, {"text": "ἐκτελέει, ὅσα πού νυν ἐέλπεται:  ἀλλά μιν οἴω \nκήδεσι μοχθήσειν καὶ πλείοσιν, εἴ κεν Ἀχιλλεὺς \nἐκ χόλου ἀργαλέοιο μεταστρέψῃ φίλον ἦτορ. \nσοὶ δὲ μάλ' ἕψομ' ἐγώ:  ποτὶ δ' αὖ καὶ ἐγείρομεν ἄλλους \nἠμὲν Τυδεΐδην δουρὶ κλυτὸν ἠδ' Ὀδυσῆα \n", "content_type": "5-lines"}, {"text": "ἠδ' Αἴαντα ταχὺν καὶ Φυλέος ἄλκιμον υἱόν. \nἀλλ' εἴ τις καὶ τούσδε μετοιχόμενος καλέσειεν \nἀντίθεόν τ' Αἴαντα καὶ Ἰδομενῆα ἄνακτα:  \nτῶν γὰρ νῆες ἔασιν ἑκαστάτω, οὐδὲ μάλ' ἐγγύς. \nἀλλὰ φίλον περ ἐόντα καὶ αἰδοῖον Μενέλαον \n", "content_type": "5-lines"}, {"text": "νεικέσω, εἴ πέρ μοι νεμεσήσεαι, οὐδ' ἐπικεύσω \nὡς εὕδει, σοὶ δ' οἴῳ ἐπέτρεψεν πονέεσθαι. \nνῦν ὄφελεν κατὰ πάντας ἀριστῆας πονέεσθαι \nλισσόμενος: χρειὼ γὰρ ἱκάνεται οὐκέτ' ἀνεκτός. \nτὸν δ' αὖτε προσέειπεν ἄναξ ἀνδρῶν Ἀγαμέμνων:  \n", "content_type": "5-lines"}, {"text": "ὦ γέρον ἄλλοτε μέν σε καὶ αἰτιάασθαι ἄνωγα:  \nπολλάκι γὰρ μεθιεῖ τε καὶ οὐκ ἐθέλει πονέεσθαι \nοὔτ' ὄκνῳ εἴκων οὔτ' ἀφραδίῃσι νόοιο, \nἀλλ' ἐμέ τ' εἰσορόων καὶ ἐμὴν ποτιδέγμενος ὁρμήν. \nνῦν δ' ἐμέο πρότερος μάλ' ἐπέγρετο καί μοι ἐπέστη:  \n", "content_type": "5-lines"}, {"text": "τὸν μὲν ἐγὼ προέηκα καλήμεναι οὓς σὺ μεταλλᾷς. \nἀλλ' ἴομεν:  κείνους δὲ κιχησόμεθα πρὸ πυλάων \nἐν φυλάκεσσ', ἵνα γάρ σφιν ἐπέφραδον ἠγερέθεσθαι. \nτὸν δ' ἠμείβετ' ἔπειτα Γερήνιος ἱππότα Νέστωρ:  \nοὕτως οὔ τίς οἱ νεμεσήσεται οὐδ' ἀπιθήσει \n", "content_type": "5-lines"}, {"text": "Ἀργείων, ὅτε κέν τιν' ἐποτρύνῃ καὶ ἀνώγῃ. \nὣς εἰπὼν ἔνδυνε περὶ στήθεσσι χιτῶνα, \nποσσὶ δ' ὑπὸ λιπαροῖσιν ἐδήσατο καλὰ πέδιλα, \nἀμφὶ δ' ἄρα χλαῖναν περονήσατο φοινικόεσσαν \nδιπλῆν ἐκταδίην, οὔλη δ' ἐπενήνοθε λάχνη. \n", "content_type": "5-lines"}, {"text": "εἵλετο δ' ἄλκιμον ἔγχος ἀκαχμένον ὀξέϊ χαλκῷ, \nβῆ δ' ἰέναι κατὰ νῆας Ἀχαιῶν χαλκοχιτώνων. \nπρῶτον ἔπειτ' Ὀδυσῆα Διὶ μῆτιν ἀτάλαντον \nἐξ ὕπνου ἀνέγειρε Γερήνιος ἱππότα Νέστωρ \nφθεγξάμενος: τὸν δ' αἶψα περὶ φρένας ἤλυθ' ἰωή, \n", "content_type": "5-lines"}, {"text": "ἐκ δ' ἦλθε κλισίης καί σφεας πρὸς μῦθον ἔειπε:  \nτίφθ' οὕτω κατὰ νῆας ἀνὰ στρατὸν οἶοι ἀλᾶσθε \nνύκτα δι' ἀμβροσίην, ὅ τι δὴ χρειὼ τόσον ἵκει; \nτὸν δ' ἠμείβετ' ἔπειτα Γερήνιος ἱππότα Νέστωρ:  \nδιογενὲς Λαερτιάδη πολυμήχαν' Ὀδυσσεῦ \n", "content_type": "5-lines"}, {"text": "μὴ νεμέσα:  τοῖον γὰρ ἄχος βεβίηκεν Ἀχαιούς. \nἀλλ' ἕπε', ὄφρα καὶ ἄλλον ἐγείρομεν ὅν τ' ἐπέοικε \nβουλὰς βουλεύειν, ἢ φευγέμεν ἠὲ μάχεσθαι. \nὣς φάθ', ὃ δὲ κλισίην δὲ κιὼν πολύμητις Ὀδυσσεὺς \nποικίλον ἀμφ' ὤμοισι σάκος θέτο, βῆ δὲ μετ' αὐτούς. \n", "content_type": "5-lines"}, {"text": "βὰν δ' ἐπὶ Τυδεΐδην Διομήδεα:  τὸν δὲ κίχανον \nἐκτὸς ἀπὸ κλισίης σὺν τεύχεσιν:  ἀμφὶ δ' ἑταῖροι \nεὗδον, ὑπὸ κρασὶν δ' ἔχον ἀσπίδας: ἔγχεα δέ σφιν \nὄρθ' ἐπὶ σαυρωτῆρος ἐλήλατο, τῆλε δὲ χαλκὸς \nλάμφ' ὥς τε στεροπὴ πατρὸς Διός: αὐτὰρ ὅ γ' ἥρως \n", "content_type": "5-lines"}, {"text": "εὗδ', ὑπὸ δ' ἔστρωτο ῥινὸν βοὸς ἀγραύλοιο, \nαὐτὰρ ὑπὸ κράτεσφι τάπης τετάνυστο φαεινός. \nτὸν παρστὰς ἀνέγειρε Γερήνιος ἱππότα Νέστωρ, \nλὰξ ποδὶ κινήσας, ὄτρυνέ τε νείκεσέ τ' ἄντην:  \nἔγρεο Τυδέος υἱέ:  τί πάννυχον ὕπνον ἀωτεῖς; \n", "content_type": "5-lines"}, {"text": "οὐκ ἀΐεις ὡς Τρῶες ἐπὶ θρωσμῷ πεδίοιο \nεἵαται ἄγχι νεῶν, ὀλίγος δ' ἔτι χῶρος ἐρύκει; \nὣς φάθ', ὃ δ' ἐξ ὕπνοιο μάλα κραιπνῶς ἀνόρουσε, \nκαί μιν φωνήσας ἔπεα πτερόεντα προσηύδα:  \nσχέτλιός ἐσσι γεραιέ:  σὺ μὲν πόνου οὔ ποτε λήγεις. \n", "content_type": "5-lines"}, {"text": "οὔ νυ καὶ ἄλλοι ἔασι νεώτεροι υἷες Ἀχαιῶν \nοἵ κεν ἔπειτα ἕκαστον ἐγείρειαν βασιλήων \nπάντῃ ἐποιχόμενοι; σὺ δ' ἀμήχανός ἐσσι γεραιέ. \nτὸν δ' αὖτε προσέειπε Γερήνιος ἱππότα Νέστωρ:  \nναὶ δὴ ταῦτά γε πάντα φίλος κατὰ μοῖραν ἔειπες. \n", "content_type": "5-lines"}, {"text": "εἰσὶν μέν μοι παῖδες ἀμύμονες, εἰσὶ δὲ λαοὶ \nκαὶ πολέες, τῶν κέν τις ἐποιχόμενος καλέσειεν:  \nἀλλὰ μάλα μεγάλη χρειὼ βεβίηκεν Ἀχαιούς. \nνῦν γὰρ δὴ πάντεσσιν ἐπὶ ξυροῦ ἵσταται ἀκμῆς \nἢ μάλα λυγρὸς ὄλεθρος Ἀχαιοῖς ἠὲ βιῶναι. \n", "content_type": "5-lines"}, {"text": "ἀλλ' ἴθι νῦν Αἴαντα ταχὺν καὶ Φυλέος υἱὸν \nἄνστησον:  σὺ γάρ ἐσσι νεώτερος: εἴ μ' ἐλεαίρεις. \nὣς φάθ', ὃ δ' ἀμφ' ὤμοισιν ἑέσσατο δέρμα λέοντος \nαἴθωνος μεγάλοιο ποδηνεκές, εἵλετο δ' ἔγχος. \nβῆ δ' ἰέναι, τοὺς δ' ἔνθεν ἀναστήσας ἄγεν ἥρως. \n", "content_type": "5-lines"}, {"text": "οἳ δ' ὅτε δὴ φυλάκεσσιν ἐν ἀγρομένοισιν ἔμιχθεν, \nοὐδὲ μὲν εὕδοντας φυλάκων ἡγήτορας εὗρον, \nἀλλ' ἐγρηγορτὶ σὺν τεύχεσιν εἵατο πάντες. \nὡς δὲ κύνες περὶ μῆλα δυσωρήσωνται ἐν αὐλῇ \nθηρὸς ἀκούσαντες κρατερόφρονος, ὅς τε καθ' ὕλην \n", "content_type": "5-lines"}, {"text": "ἔρχηται δι' ὄρεσφι:  πολὺς δ' ὀρυμαγδὸς ἐπ' αὐτῷ \nἀνδρῶν ἠδὲ κυνῶν, ἀπό τέ σφισιν ὕπνος ὄλωλεν:  \nὣς τῶν νήδυμος ὕπνος ἀπὸ βλεφάροιιν ὀλώλει \nνύκτα φυλασσομένοισι κακήν:  πεδίον δὲ γὰρ αἰεὶ \nτετράφαθ', ὁππότ' ἐπὶ Τρώων ἀΐοιεν ἰόντων. \n", "content_type": "5-lines"}, {"text": "τοὺς δ' ὃ γέρων γήθησεν ἰδὼν θάρσυνέ τε μύθῳ \nκαί σφεας φωνήσας ἔπεα πτερόεντα προσηύδα:  \nοὕτω νῦν φίλα τέκνα φυλάσσετε:  μηδέ τιν' ὕπνος \nαἱρείτω, μὴ χάρμα γενώμεθα δυσμενέεσσιν. \nὣς εἰπὼν τάφροιο διέσσυτο:  τοὶ δ' ἅμ' ἕποντο \n", "content_type": "5-lines"}, {"text": "Ἀργείων βασιλῆες ὅσοι κεκλήατο βουλήν. \nτοῖς δ' ἅμα Μηριόνης καὶ Νέστορος ἀγλαὸς υἱὸς \nἤϊσαν:  αὐτοὶ γὰρ κάλεον συμμητιάασθαι. \nτάφρον δ' ἐκδιαβάντες ὀρυκτὴν ἑδριόωντο \nἐν καθαρῷ, ὅθι δὴ νεκύων διεφαίνετο χῶρος \n", "content_type": "5-lines"}, {"text": "πιπτόντων:  ὅθεν αὖτις ἀπετράπετ' ὄβριμος Ἕκτωρ \nὀλλὺς Ἀργείους, ὅτε δὴ περὶ νὺξ ἐκάλυψεν. \nἔνθα καθεζόμενοι ἔπε' ἀλλήλοισι πίφαυσκον:  \nτοῖσι δὲ μύθων ἦρχε Γερήνιος ἱππότα Νέστωρ:  \nὦ φίλοι οὐκ ἂν δή τις ἀνὴρ πεπίθοιθ' ἑῷ αὐτοῦ \n", "content_type": "5-lines"}, {"text": "θυμῷ τολμήεντι μετὰ Τρῶας μεγαθύμους \nἐλθεῖν, εἴ τινά που δηΐων ἕλοι ἐσχατόωντα, \nἤ τινά που καὶ φῆμιν ἐνὶ Τρώεσσι πύθοιτο, \nἅσσά τε μητιόωσι μετὰ σφίσιν, ἢ μεμάασιν \nαὖθι μένειν παρὰ νηυσὶν ἀπόπροθεν, ἦε πόλιν δὲ \n", "content_type": "5-lines"}, {"text": "ἂψ ἀναχωρήσουσιν, ἐπεὶ δαμάσαντό γ' Ἀχαιούς. \nταῦτά κε πάντα πύθοιτο, καὶ ἂψ εἰς ἡμέας ἔλθοι \nἀσκηθής: μέγα κέν οἱ ὑπουράνιον κλέος εἴη \nπάντας ἐπ' ἀνθρώπους, καί οἱ δόσις ἔσσεται ἐσθλή:  \nὅσσοι γὰρ νήεσσιν ἐπικρατέουσιν ἄριστοι \n", "content_type": "5-lines"}, {"text": "τῶν πάντων οἱ ἕκαστος ὄϊν δώσουσι μέλαιναν \nθῆλυν ὑπόρρηνον:  τῇ μὲν κτέρας οὐδὲν ὁμοῖον, \nαἰεὶ δ' ἐν δαίτῃσι καὶ εἰλαπίνῃσι παρέσται. \nὣς ἔφαθ', οἳ δ' ἄρα πάντες ἀκὴν ἐγένοντο σιωπῇ. \nτοῖσι δὲ καὶ μετέειπε βοὴν ἀγαθὸς Διομήδης: \n", "content_type": "5-lines"}, {"text": "Νέστορ ἔμ' ὀτρύνει κραδίη καὶ θυμὸς ἀγήνωρ \nἀνδρῶν δυσμενέων δῦναι στρατὸν ἐγγὺς ἐόντων \nΤρώων:  ἀλλ' εἴ τίς μοι ἀνὴρ ἅμ' ἕποιτο καὶ ἄλλος \nμᾶλλον θαλπωρὴ καὶ θαρσαλεώτερον ἔσται. \nσύν τε δύ' ἐρχομένω καί τε πρὸ ὃ τοῦ ἐνόησεν \n", "content_type": "5-lines"}, {"text": "ὅππως κέρδος ἔῃ:  μοῦνος δ' εἴ πέρ τε νοήσῃ \nἀλλά τέ οἱ βράσσων τε νόος, λεπτὴ δέ τε μῆτις. \nὣς ἔφαθ', οἳ δ' ἔθελον Διομήδεϊ πολλοὶ ἕπεσθαι. \nἠθελέτην Αἴαντε δύω θεράποντες Ἄρηος, \nἤθελε Μηριόνης, μάλα δ' ἤθελε Νέστορος υἱός, \n", "content_type": "5-lines"}, {"text": "ἤθελε δ' Ἀτρεΐδης δουρικλειτὸς Μενέλαος, \nἤθελε δ' ὁ τλήμων Ὀδυσεὺς καταδῦναι ὅμιλον \nΤρώων:  αἰεὶ γάρ οἱ ἐνὶ φρεσὶ θυμὸς ἐτόλμα. \nτοῖσι δὲ καὶ μετέειπεν ἄναξ ἀνδρῶν Ἀγαμέμνων:  \nΤυδεΐδη Διόμηδες ἐμῷ κεχαρισμένε θυμῷ \n", "content_type": "5-lines"}, {"text": "τὸν μὲν δὴ ἕταρόν γ' αἱρήσεαι ὅν κ' ἐθέλῃσθα, \nφαινομένων τὸν ἄριστον, ἐπεὶ μεμάασί γε πολλοί. \nμηδὲ σύ γ' αἰδόμενος σῇσι φρεσὶ τὸν μὲν ἀρείω \nκαλλείπειν, σὺ δὲ χείρον' ὀπάσσεαι αἰδοῖ εἴκων \nἐς γενεὴν ὁρόων, μηδ' εἰ βασιλεύτερός ἐστιν. \n", "content_type": "5-lines"}, {"text": "ὣς ἔφατ', ἔδεισεν δὲ περὶ ξανθῷ Μενελάῳ. \nτοῖς δ' αὖτις μετέειπε βοὴν ἀγαθὸς Διομήδης: \nεἰ μὲν δὴ ἕταρόν γε κελεύετέ μ' αὐτὸν ἑλέσθαι, \nπῶς ἂν ἔπειτ' Ὀδυσῆος ἐγὼ θείοιο λαθοίμην, \nοὗ πέρι μὲν πρόφρων κραδίη καὶ θυμὸς ἀγήνωρ \n", "content_type": "5-lines"}, {"text": "ἐν πάντεσσι πόνοισι, φιλεῖ δέ ἑ Παλλὰς Ἀθήνη. \nτούτου γ' ἑσπομένοιο καὶ ἐκ πυρὸς αἰθομένοιο \nἄμφω νοστήσαιμεν, ἐπεὶ περίοιδε νοῆσαι. \nτὸν δ' αὖτε προσέειπε πολύτλας δῖος Ὀδυσσεύς: \nΤυδεΐδη μήτ' ἄρ με μάλ' αἴνεε μήτέ τι νείκει:  \n", "content_type": "5-lines"}, {"text": "εἰδόσι γάρ τοι ταῦτα μετ' Ἀργείοις ἀγορεύεις. \nἀλλ' ἴομεν:  μάλα γὰρ νὺξ ἄνεται, ἐγγύθι δ' ἠώς, \nἄστρα δὲ δὴ προβέβηκε, παροίχωκεν δὲ πλέων νὺξ \nτῶν δύο μοιράων, τριτάτη δ' ἔτι μοῖρα λέλειπται. \nὣς εἰπόνθ' ὅπλοισιν ἔνι δεινοῖσιν ἐδύτην. \n", "content_type": "5-lines"}, {"text": "Τυδεΐδῃ μὲν δῶκε μενεπτόλεμος Θρασυμήδης \nφάσγανον ἄμφηκες: τὸ δ' ἑὸν παρὰ νηῒ λέλειπτο:  \nκαὶ σάκος: ἀμφὶ δέ οἱ κυνέην κεφαλῆφιν ἔθηκε \nταυρείην, ἄφαλόν τε καὶ ἄλλοφον, ἥ τε καταῖτυξ \nκέκληται, ῥύεται δὲ κάρη θαλερῶν αἰζηῶν. \n", "content_type": "5-lines"}, {"text": "Μηριόνης δ' Ὀδυσῆϊ δίδου βιὸν ἠδὲ φαρέτρην \nκαὶ ξίφος, ἀμφὶ δέ οἱ κυνέην κεφαλῆφιν ἔθηκε \nῥινοῦ ποιητήν:  πολέσιν δ' ἔντοσθεν ἱμᾶσιν \nἐντέτατο στερεῶς: ἔκτοσθε δὲ λευκοὶ ὀδόντες \nἀργιόδοντος ὑὸς θαμέες ἔχον ἔνθα καὶ ἔνθα \n", "content_type": "5-lines"}, {"text": "εὖ καὶ ἐπισταμένως: μέσσῃ δ' ἐνὶ πῖλος ἀρήρει. \nτήν ῥά ποτ' ἐξ Ἐλεῶνος Ἀμύντορος Ὀρμενίδαο \nἐξέλετ' Αὐτόλυκος πυκινὸν δόμον ἀντιτορήσας, \nΣκάνδειαν δ' ἄρα δῶκε Κυθηρίῳ Ἀμφιδάμαντι:  \nἈμφιδάμας δὲ Μόλῳ δῶκε ξεινήϊον εἶναι, \n", "content_type": "5-lines"}, {"text": "αὐτὰρ ὃ Μηριόνῃ δῶκεν ᾧ παιδὶ φορῆναι:  \nδὴ τότ' Ὀδυσσῆος πύκασεν κάρη ἀμφιτεθεῖσα. \nτὼ δ' ἐπεὶ οὖν ὅπλοισιν ἔνι δεινοῖσιν ἐδύτην, \nβάν ῥ' ἰέναι, λιπέτην δὲ κατ' αὐτόθι πάντας ἀρίστους. \nτοῖσι δὲ δεξιὸν ἧκεν ἐρῳδιὸν ἐγγὺς ὁδοῖο \n", "content_type": "5-lines"}, {"text": "Παλλὰς Ἀθηναίη:  τοὶ δ' οὐκ ἴδον ὀφθαλμοῖσι \nνύκτα δι' ὀρφναίην, ἀλλὰ κλάγξαντος ἄκουσαν. \nχαῖρε δὲ τῷ ὄρνιθ' Ὀδυσεύς, ἠρᾶτο δ' Ἀθήνῃ:  \nκλῦθί μευ αἰγιόχοιο Διὸς τέκος, ἥ τέ μοι αἰεὶ \nἐν πάντεσσι πόνοισι παρίστασαι, οὐδέ σε λήθω \n", "content_type": "5-lines"}, {"text": "κινύμενος: νῦν αὖτε μάλιστά με φῖλαι Ἀθήνη, \nδὸς δὲ πάλιν ἐπὶ νῆας ἐϋκλεῖας ἀφικέσθαι \nῥέξαντας μέγα ἔργον, ὅ κε Τρώεσσι μελήσῃ. \nδεύτερος αὖτ' ἠρᾶτο βοὴν ἀγαθὸς Διομήδης: \nκέκλυθι νῦν καὶ ἐμεῖο Διὸς τέκος Ἀτρυτώνη:  \n", "content_type": "5-lines"}, {"text": "σπεῖό μοι ὡς ὅτε πατρὶ ἅμ' ἕσπεο Τυδέϊ δίῳ \nἐς Θήβας, ὅτε τε πρὸ Ἀχαιῶν ἄγγελος ᾔει. \nτοὺς δ' ἄρ' ἐπ' Ἀσωπῷ λίπε χαλκοχίτωνας Ἀχαιούς, \nαὐτὰρ ὃ μειλίχιον μῦθον φέρε Καδμείοισι \nκεῖσ':  ἀτὰρ ἂψ ἀπιὼν μάλα μέρμερα μήσατο ἔργα \n", "content_type": "5-lines"}, {"text": "σὺν σοὶ δῖα θεά, ὅτε οἱ πρόφρασσα παρέστης. \nὣς νῦν μοι ἐθέλουσα παρίσταο καί με φύλασσε. \nσοὶ δ' αὖ ἐγὼ ῥέξω βοῦν ἦνιν εὐρυμέτωπον \nἀδμήτην, ἣν οὔ πω ὑπὸ ζυγὸν ἤγαγεν ἀνήρ:  \nτήν τοι ἐγὼ ῥέξω χρυσὸν κέρασιν περιχεύας. \n", "content_type": "5-lines"}, {"text": "ὣς ἔφαν εὐχόμενοι, τῶν δ' ἔκλυε Παλλὰς Ἀθήνη. \nοἳ δ' ἐπεὶ ἠρήσαντο Διὸς κούρῃ μεγάλοιο, \nβάν ῥ' ἴμεν ὥς τε λέοντε δύω διὰ νύκτα μέλαιναν \nἂμ φόνον, ἂν νέκυας, διά τ' ἔντεα καὶ μέλαν αἷμα. \nοὐδὲ μὲν οὐδὲ Τρῶας ἀγήνορας εἴασεν Ἕκτωρ \n", "content_type": "5-lines"}, {"text": "εὕδειν, ἀλλ' ἄμυδις κικλήσκετο πάντας ἀρίστους, \nὅσσοι ἔσαν Τρώων ἡγήτορες ἠδὲ μέδοντες: \nτοὺς ὅ γε συγκαλέσας πυκινὴν ἀρτύνετο βουλήν:  \nτίς κέν μοι τόδε ἔργον ὑποσχόμενος τελέσειε \nδώρῳ ἔπι μεγάλῳ; μισθὸς δέ οἱ ἄρκιος ἔσται. \n", "content_type": "5-lines"}, {"text": "δώσω γὰρ δίφρόν τε δύω τ' ἐριαύχενας ἵππους \nοἵ κεν ἄριστοι ἔωσι θοῇς ἐπὶ νηυσὶν Ἀχαιῶν \nὅς τίς κε τλαίη, οἷ τ' αὐτῷ κῦδος ἄροιτο, \nνηῶν ὠκυπόρων σχεδὸν ἐλθέμεν, ἔκ τε πυθέσθαι \nἠέ φυλάσσονται νῆες θοαὶ ὡς τὸ πάρος περ, \n", "content_type": "5-lines"}, {"text": "ἦ ἤδη χείρεσσιν ὑφ' ἡμετέρῃσι δαμέντες \nφύξιν βουλεύουσι μετὰ σφίσιν, οὐδ' ἐθέλουσι \nνύκτα φυλασσέμεναι, καμάτῳ ἀδηκότες αἰνῷ. \nὣς ἔφαθ', οἳ δ' ἄρα πάντες ἀκὴν ἐγένοντο σιωπῇ. \nἦν δέ τις ἐν Τρώεσσι Δόλων Εὐμήδεος υἱὸς \n", "content_type": "5-lines"}, {"text": "κήρυκος θείοιο πολύχρυσος πολύχαλκος, \nὃς δή τοι εἶδος μὲν ἔην κακός, ἀλλὰ ποδώκης: \nαὐτὰρ ὃ μοῦνος ἔην μετὰ πέντε κασιγνήτῃσιν. \nὅς ῥα τότε Τρωσίν τε καὶ Ἕκτορι μῦθον ἔειπεν:  \nἝκτορ ἔμ' ὀτρύνει κραδίη καὶ θυμὸς ἀγήνωρ \n", "content_type": "5-lines"}, {"text": "νηῶν ὠκυπόρων σχεδὸν ἐλθέμεν ἔκ τε πυθέσθαι. \nἀλλ' ἄγε μοι τὸ σκῆπτρον ἀνάσχεο, καί μοι ὄμοσσον \nἦ μὲν τοὺς ἵππους τε καὶ ἅρματα ποικίλα χαλκῷ \nδωσέμεν, οἳ φορέουσιν ἀμύμονα Πηλεΐωνα, \nσοὶ δ' ἐγὼ οὐχ ἅλιος σκοπὸς ἔσσομαι οὐδ' ἀπὸ δόξης: \n", "content_type": "5-lines"}, {"text": "τόφρα γὰρ ἐς στρατὸν εἶμι διαμπερὲς ὄφρ' ἂν ἵκωμαι \nνῆ' Ἀγαμεμνονέην, ὅθι που μέλλουσιν ἄριστοι \nβουλὰς βουλεύειν ἢ φευγέμεν ἠὲ μάχεσθαι. \nὣς φάθ', ὃ δ' ἐν χερσὶ σκῆπτρον λάβε καί οἱ ὄμοσσεν:  \nἴστω νῦν Ζεὺς αὐτὸς ἐρίγδουπος πόσις Ἥρης \n", "content_type": "5-lines"}, {"text": "μὴ μὲν τοῖς ἵπποισιν ἀνὴρ ἐποχήσεται ἄλλος \nΤρώων, ἀλλά σέ φημι διαμπερὲς ἀγλαϊεῖσθαι. \nὣς φάτο καί ῥ' ἐπίορκον ἐπώμοσε, τὸν δ' ὀρόθυνεν:  \nαὐτίκα δ' ἀμφ' ὤμοισιν ἐβάλλετο καμπύλα τόξα, \nἕσσατο δ' ἔκτοσθεν ῥινὸν πολιοῖο λύκοιο, \n", "content_type": "5-lines"}, {"text": "κρατὶ δ' ἐπὶ κτιδέην κυνέην, ἕλε δ' ὀξὺν ἄκοντα, \nβῆ δ' ἰέναι προτὶ νῆας ἀπὸ στρατοῦ:  οὐδ' ἄρ' ἔμελλεν \nἐλθὼν ἐκ νηῶν ἂψ Ἕκτορι μῦθον ἀποίσειν. \nἀλλ' ὅτε δή ῥ' ἵππων τε καὶ ἀνδρῶν κάλλιφ' ὅμιλον, \nβῆ ῥ' ἀν' ὁδὸν μεμαώς: τὸν δὲ φράσατο προσιόντα \n", "content_type": "5-lines"}, {"text": "διογενὴς Ὀδυσεύς, Διομήδεα δὲ προσέειπεν:  \nοὗτός τις Διόμηδες ἀπὸ στρατοῦ ἔρχεται ἀνήρ, \nοὐκ οἶδ' ἢ νήεσσιν ἐπίσκοπος ἡμετέρῃσιν, \nἦ τινα συλήσων νεκύων κατατεθνηώτων. \nἀλλ' ἐῶμέν μιν πρῶτα παρεξελθεῖν πεδίοιο \n", "content_type": "5-lines"}, {"text": "τυτθόν:  ἔπειτα δέ κ' αὐτὸν ἐπαΐξαντες ἕλοιμεν \nκαρπαλίμως: εἰ δ' ἄμμε παραφθαίησι πόδεσσιν, \nαἰεί μιν ἐπὶ νῆας ἀπὸ στρατόφι προτιειλεῖν \nἔγχει ἐπαΐσσων, μή πως προτὶ ἄστυ ἀλύξῃ. \nὣς ἄρα φωνήσαντε παρὲξ ὁδοῦ ἐν νεκύεσσι \n", "content_type": "5-lines"}, {"text": "κλινθήτην:  ὃ δ' ἄρ' ὦκα παρέδραμεν ἀφραδίῃσιν. \nἀλλ' ὅτε δή ῥ' ἀπέην ὅσσόν τ' ἐπὶ οὖρα πέλονται \nἡμιόνων:  αἱ γάρ τε βοῶν προφερέστεραί εἰσιν \nἑλκέμεναι νειοῖο βαθείης πηκτὸν ἄροτρον:  \nτὼ μὲν ἐπεδραμέτην, ὃ δ' ἄρ' ἔστη δοῦπον ἀκούσας. \n", "content_type": "5-lines"}, {"text": "ἔλπετο γὰρ κατὰ θυμὸν ἀποστρέψοντας ἑταίρους \nἐκ Τρώων ἰέναι πάλιν Ἕκτορος ὀτρύναντος. \nἀλλ' ὅτε δή ῥ' ἄπεσαν δουρηνεκὲς ἢ καὶ ἔλασσον, \nγνῶ ῥ' ἄνδρας δηΐους, λαιψηρὰ δὲ γούνατ' ἐνώμα \nφευγέμεναι:  τοὶ δ' αἶψα διώκειν ὁρμήθησαν. \n", "content_type": "5-lines"}, {"text": "ὡς δ' ὅτε καρχαρόδοντε δύω κύνε εἰδότε θήρης \nἢ κεμάδ' ἠὲ λαγωὸν ἐπείγετον ἐμμενὲς αἰεὶ \nχῶρον ἀν' ὑλήενθ', ὃ δέ τε προθέῃσι μεμηκώς, \nὣς τὸν Τυδεΐδης ἠδ' ὃ πτολίπορθος Ὀδυσσεὺς \nλαοῦ ἀποτμήξαντε διώκετον ἐμμενὲς αἰεί. \n", "content_type": "5-lines"}, {"text": "ἀλλ' ὅτε δὴ τάχ' ἔμελλε μιγήσεσθαι φυλάκεσσι \nφεύγων ἐς νῆας, τότε δὴ μένος ἔμβαλ' Ἀθήνη \nΤυδεΐδῃ, ἵνα μή τις Ἀχαιῶν χαλκοχιτώνων \nφθαίη ἐπευξάμενος βαλέειν, ὃ δὲ δεύτερος ἔλθοι. \nδουρὶ δ' ἐπαΐσσων προσέφη κρατερὸς Διομήδης: \n", "content_type": "5-lines"}, {"text": "ἠὲ μέν' ἠέ σε δουρὶ κιχήσομαι, οὐδέ σέ φημι \nδηρὸν ἐμῆς ἀπὸ χειρὸς ἀλύξειν αἰπὺν ὄλεθρον. \nἦ ῥα καὶ ἔγχος ἀφῆκεν, ἑκὼν δ' ἡμάρτανε φωτός: \nδεξιτερὸν δ' ὑπὲρ ὦμον ἐΰξου δουρὸς ἀκωκὴ \nἐν γαίῃ ἐπάγη:  ὃ δ' ἄρ' ἔστη τάρβησέν τε \n", "content_type": "5-lines"}, {"text": "βαμβαίνων:  ἄραβος δὲ διὰ στόμα γίγνετ' ὀδόντων:  \nχλωρὸς ὑπαὶ δείους: τὼ δ' ἀσθμαίνοντε κιχήτην, \nχειρῶν δ' ἁψάσθην:  ὃ δὲ δακρύσας ἔπος ηὔδα:  \nζωγρεῖτ', αὐτὰρ ἐγὼν ἐμὲ λύσομαι:  ἔστι γὰρ ἔνδον \nχαλκός τε χρυσός τε πολύκμητός τε σίδηρος, \n", "content_type": "5-lines"}, {"text": "τῶν κ' ὔμμιν χαρίσαιτο πατὴρ ἀπερείσι' ἄποινα \nεἴ κεν ἐμὲ ζωὸν πεπύθοιτ' ἐπὶ νηυσὶν Ἀχαιῶν. \nτὸν δ' ἀπαμειβόμενος προσέφη πολύμητις Ὀδυσσεύς: \nθάρσει, μηδέ τί τοι θάνατος καταθύμιος ἔστω. \nἀλλ' ἄγε μοι τόδε εἰπὲ καὶ ἀτρεκέως κατάλεξον:  \n", "content_type": "5-lines"}, {"text": "πῇ δὴ οὕτως ἐπὶ νῆας ἀπὸ στρατοῦ ἔρχεαι οἷος \nνύκτα δι' ὀρφναίην, ὅτε θ' εὕδουσι βροτοὶ ἄλλοι; \nἤ τινα συλήσων νεκύων κατατεθνηώτων; \nἦ σ' Ἕκτωρ προέηκε διασκοπιᾶσθαι ἕκαστα \nνῆας ἔπι γλαφυράς; ἦ σ' αὐτὸν θυμὸς ἀνῆκε; \n", "content_type": "5-lines"}, {"text": "τὸν δ' ἠμείβετ' ἔπειτα Δόλων, ὑπὸ δ' ἔτρεμε γυῖα:  \nπολλῇσίν μ' ἄτῃσι παρὲκ νόον ἤγαγεν Ἕκτωρ, \nὅς μοι Πηλεΐωνος ἀγαυοῦ μώνυχας ἵππους \nδωσέμεναι κατένευσε καὶ ἅρματα ποικίλα χαλκῷ, \nἠνώγει δέ μ' ἰόντα θοὴν διὰ νύκτα μέλαιναν \n", "content_type": "5-lines"}, {"text": "ἀνδρῶν δυσμενέων σχεδὸν ἐλθέμεν, ἔκ τε πυθέσθαι \nἠὲ φυλάσσονται νῆες θοαὶ ὡς τὸ πάρος περ, \nἦ ἤδη χείρεσσιν ὑφ' ἡμετέρῃσι δαμέντες \nφύξιν βουλεύουσι μετὰ σφίσιν, οὐδ' ἐθέλουσι \nνύκτα φυλασσέμεναι, καμάτῳ ἀδηκότες αἰνῷ. \n", "content_type": "5-lines"}, {"text": "τὸν δ' ἐπιμειδήσας προσέφη πολύμητις Ὀδυσσεύς: \nἦ ῥά νύ τοι μεγάλων δώρων ἐπεμαίετο θυμὸς \nἵππων Αἰακίδαο δαΐφρονος: οἳ δ' ἀλεγεινοὶ \nἀνδράσι γε θνητοῖσι δαμήμεναι ἠδ' ὀχέεσθαι \nἄλλῳ γ' ἢ Ἀχιλῆϊ, τὸν ἀθανάτη τέκε μήτηρ. \n", "content_type": "5-lines"}, {"text": "ἀλλ' ἄγε μοι τόδε εἰπὲ καὶ ἀτρεκέως κατάλεξον:  \nποῦ νῦν δεῦρο κιὼν λίπες Ἕκτορα ποιμένα λαῶν; \nποῦ δέ οἱ ἔντεα κεῖται ἀρήϊα, ποῦ δέ οἱ ἵπποι; \nπῶς δαὶ τῶν ἄλλων Τρώων φυλακαί τε καὶ εὐναί; \nἅσσά τε μητιόωσι μετὰ σφίσιν, ἢ μεμάασιν \n", "content_type": "5-lines"}, {"text": "αὖθι μένειν παρὰ νηυσὶν ἀπόπροθεν, ἦε πόλιν δὲ \nἂψ ἀναχωρήσουσιν, ἐπεὶ δαμάσαντό γ' Ἀχαιούς. \nτὸν δ' αὖτε προσέειπε Δόλων Εὐμήδεος υἱός: \nτοὶ γὰρ ἐγώ τοι ταῦτα μάλ' ἀτρεκέως καταλέξω. \nἝκτωρ μὲν μετὰ τοῖσιν, ὅσοι βουληφόροι εἰσί, \n", "content_type": "5-lines"}, {"text": "βουλὰς βουλεύει θείου παρὰ σήματι Ἴλου \nνόσφιν ἀπὸ φλοίσβου:  φυλακὰς δ' ἃς εἴρεαι ἥρως \nοὔ τις κεκριμένη ῥύεται στρατὸν οὐδὲ φυλάσσει. \nὅσσαι μὲν Τρώων πυρὸς ἐσχάραι, οἷσιν ἀνάγκη \nοἷ δ' ἐγρηγόρθασι φυλασσέμεναί τε κέλονται \n", "content_type": "5-lines"}, {"text": "ἀλλήλοις: ἀτὰρ αὖτε πολύκλητοι ἐπίκουροι \nεὕδουσι:  Τρωσὶν γὰρ ἐπιτραπέουσι φυλάσσειν:  \nοὐ γάρ σφιν παῖδες σχεδὸν εἵαται οὐδὲ γυναῖκες. \nτὸν δ' ἀπαμειβόμενος προσέφη πολύμητις Ὀδυσσεύς: \nπῶς γὰρ νῦν Τρώεσσι μεμιγμένοι ἱπποδάμοισιν \n", "content_type": "5-lines"}, {"text": "εὕδουσ' ἦ ἀπάνευθε; δίειπέ μοι ὄφρα δαείω. \nτὸν δ' ἠμείβετ' ἔπειτα Δόλων Εὐμήδεος υἱός: \nτοὶ γὰρ ἐγὼ καὶ ταῦτα μάλ' ἀτρεκέως καταλέξω. \nπρὸς μὲν ἁλὸς Κᾶρες καὶ Παίονες ἀγκυλότοξοι \nκαὶ Λέλεγες καὶ Καύκωνες δῖοί τε Πελασγοί, \n", "content_type": "5-lines"}, {"text": "πρὸς Θύμβρης δ' ἔλαχον Λύκιοι Μυσοί τ' ἀγέρωχοι \nκαὶ Φρύγες ἱππόμαχοι καὶ Μῄονες ἱπποκορυσταί. \nἀλλὰ τί ἢ ἐμὲ ταῦτα διεξερέεσθε ἕκαστα; \nεἰ γὰρ δὴ μέματον Τρώων καταδῦναι ὅμιλον \nΘρήϊκες οἷδ' ἀπάνευθε νεήλυδες ἔσχατοι ἄλλων:  \n", "content_type": "5-lines"}, {"text": "ἐν δέ σφιν Ῥῆσος βασιλεὺς πάϊς Ἠϊονῆος. \nτοῦ δὴ καλλίστους ἵππους ἴδον ἠδὲ μεγίστους: \nλευκότεροι χιόνος, θείειν δ' ἀνέμοισιν ὁμοῖοι:  \nἅρμα δέ οἱ χρυσῷ τε καὶ ἀργύρῳ εὖ ἤσκηται:  \nτεύχεα δὲ χρύσεια πελώρια θαῦμα ἰδέσθαι \n", "content_type": "5-lines"}, {"text": "ἤλυθ' ἔχων:  τὰ μὲν οὔ τι καταθνητοῖσιν ἔοικεν \nἄνδρεσσιν φορέειν, ἀλλ' ἀθανάτοισι θεοῖσιν. \nἀλλ' ἐμὲ μὲν νῦν νηυσὶ πελάσσετον ὠκυπόροισιν, \nἠέ με δήσαντες λίπετ' αὐτόθι νηλέϊ δεσμῷ, \nὄφρά κεν ἔλθητον καὶ πειρηθῆτον ἐμεῖο \n", "content_type": "5-lines"}, {"text": "ἠὲ κατ' αἶσαν ἔειπον ἐν ὑμῖν, ἦε καὶ οὐκί. \nτὸν δ' ἄρ' ὑπόδρα ἰδὼν προσέφη κρατερὸς Διομήδης: \nμὴ δή μοι φύξίν γε Δόλων ἐμβάλλεο θυμῷ:  \nἐσθλά περ ἀγγείλας, ἐπεὶ ἵκεο χεῖρας ἐς ἁμάς. \nεἰ μὲν γάρ κέ σε νῦν ἀπολύσομεν ἠὲ μεθῶμεν, \n", "content_type": "5-lines"}, {"text": "ἦ τε καὶ ὕστερον εἶσθα θοὰς ἐπὶ νῆας Ἀχαιῶν \nἠὲ διοπτεύσων ἢ ἐναντίβιον πολεμίξων:  \nεἰ δέ κ' ἐμῇς ὑπὸ χερσὶ δαμεὶς ἀπὸ θυμὸν ὀλέσσῃς, \nοὐκέτ' ἔπειτα σὺ πῆμά ποτ' ἔσσεαι Ἀργείοισιν. \nἦ, καὶ ὃ μέν μιν ἔμελλε γενείου χειρὶ παχείῃ \n", "content_type": "5-lines"}, {"text": "ἁψάμενος λίσσεσθαι, ὃ δ' αὐχένα μέσσον ἔλασσε \nφασγάνῳ ἀΐξας, ἀπὸ δ' ἄμφω κέρσε τένοντε:  \nφθεγγομένου δ' ἄρα τοῦ γε κάρη κονίῃσιν ἐμίχθη. \nτοῦ δ' ἀπὸ μὲν κτιδέην κυνέην κεφαλῆφιν ἕλοντο \nκαὶ λυκέην καὶ τόξα παλίντονα καὶ δόρυ μακρόν:  \n", "content_type": "5-lines"}, {"text": "καὶ τά γ' Ἀθηναίῃ ληΐτιδι δῖος Ὀδυσσεὺς \nὑψόσ' ἀνέσχεθε χειρὶ καὶ εὐχόμενος ἔπος ηὔδα:  \nχαῖρε θεὰ τοῖσδεσσι:  σὲ γὰρ πρώτην ἐν Ὀλύμπῳ \nπάντων ἀθανάτων ἐπιδωσόμεθ':  ἀλλὰ καὶ αὖτις \nπέμψον ἐπὶ Θρῃκῶν ἀνδρῶν ἵππους τε καὶ εὐνάς. \n", "content_type": "5-lines"}, {"text": "ὣς ἄρ' ἐφώνησεν, καὶ ἀπὸ ἕθεν ὑψόσ' ἀείρας \nθῆκεν ἀνὰ μυρίκην:  δέελον δ' ἐπὶ σῆμά τ' ἔθηκε \nσυμμάρψας δόνακας μυρίκης τ' ἐριθηλέας ὄζους, \nμὴ λάθοι αὖτις ἰόντε θοὴν διὰ νύκτα μέλαιναν. \nτὼ δὲ βάτην προτέρω διά τ' ἔντεα καὶ μέλαν αἷμα, \n", "content_type": "5-lines"}, {"text": "αἶψα δ' ἐπὶ Θρῃκῶν ἀνδρῶν τέλος ἷξον ἰόντες. \nοἳ δ' εὗδον καμάτῳ ἀδηκότες, ἔντεα δέ σφιν \nκαλὰ παρ' αὐτοῖσι χθονὶ κέκλιτο εὖ κατὰ κόσμον \nτριστοιχί:  παρὰ δέ σφιν ἑκάστῳ δίζυγες ἵπποι. \nῬῆσος δ' ἐν μέσῳ εὗδε, παρ' αὐτῷ δ' ὠκέες ἵπποι \n", "content_type": "5-lines"}, {"text": "ἐξ ἐπιδιφριάδος πυμάτης ἱμᾶσι δέδεντο. \nτὸν δ' Ὀδυσεὺς προπάροιθεν ἰδὼν Διομήδεϊ δεῖξεν:  \nοὗτός τοι Διόμηδες ἀνήρ, οὗτοι δέ τοι ἵπποι, \nοὓς νῶϊν πίφαυσκε Δόλων ὃν ἐπέφνομεν ἡμεῖς. \nἀλλ' ἄγε δὴ πρόφερε κρατερὸν μένος: οὐδέ τί σε χρὴ \n", "content_type": "5-lines"}, {"text": "ἑστάμεναι μέλεον σὺν τεύχεσιν, ἀλλὰ λύ' ἵππους: \nἠὲ σύ γ' ἄνδρας ἔναιρε, μελήσουσιν δ' ἐμοὶ ἵπποι. \nὣς φάτο, τῷ δ' ἔμπνευσε μένος γλαυκῶπις Ἀθήνη, \nκτεῖνε δ' ἐπιστροφάδην:  τῶν δὲ στόνος ὄρνυτ' ἀεικὴς \nἄορι θεινομένων, ἐρυθαίνετο δ' αἵματι γαῖα. \n", "content_type": "5-lines"}, {"text": "ὡς δὲ λέων μήλοισιν ἀσημάντοισιν ἐπελθὼν \nαἴγεσιν ἢ ὀΐεσσι κακὰ φρονέων ἐνορούσῃ, \nὣς μὲν Θρήϊκας ἄνδρας ἐπῴχετο Τυδέος υἱὸς \nὄφρα δυώδεκ' ἔπεφνεν:  ἀτὰρ πολύμητις Ὀδυσσεὺς \nὅν τινα Τυδεΐδης ἄορι πλήξειε παραστὰς \n", "content_type": "5-lines"}, {"text": "τὸν δ' Ὀδυσεὺς μετόπισθε λαβὼν ποδὸς ἐξερύσασκε, \nτὰ φρονέων κατὰ θυμὸν ὅπως καλλίτριχες ἵπποι \nῥεῖα διέλθοιεν μηδὲ τρομεοίατο θυμῷ \nνεκροῖς ἀμβαίνοντες: ἀήθεσσον γὰρ ἔτ' αὐτῶν. \nἀλλ' ὅτε δὴ βασιλῆα κιχήσατο Τυδέος υἱός, \n", "content_type": "5-lines"}, {"text": "τὸν τρισκαιδέκατον μελιηδέα θυμὸν ἀπηύρα \nἀσθμαίνοντα:  κακὸν γὰρ ὄναρ κεφαλῆφιν ἐπέστη \nτὴν νύκτ' Οἰνεΐδαο πάϊς διὰ μῆτιν Ἀθήνης. \nτόφρα δ' ἄρ' ὃ τλήμων Ὀδυσεὺς λύε μώνυχας ἵππους, \nσὺν δ' ἤειρεν ἱμᾶσι καὶ ἐξήλαυνεν ὁμίλου \n", "content_type": "5-lines"}, {"text": "τόξῳ ἐπιπλήσσων, ἐπεὶ οὐ μάστιγα φαεινὴν \nποικίλου ἐκ δίφροιο νοήσατο χερσὶν ἑλέσθαι:  \nῥοίζησεν δ' ἄρα πιφαύσκων Διομήδεϊ δίῳ. \nαὐτὰρ ὃ μερμήριζε μένων ὅ τι κύντατον ἕρδοι, \nἢ ὅ γε δίφρον ἑλών, ὅθι ποικίλα τεύχε' ἔκειτο, \n", "content_type": "5-lines"}, {"text": "ῥυμοῦ ἐξερύοι ἢ ἐκφέροι ὑψόσ' ἀείρας, \nἦ ἔτι τῶν πλεόνων Θρῃκῶν ἀπὸ θυμὸν ἕλοιτο. \nεἷος ὃ ταῦθ' ὥρμαινε κατὰ φρένα, τόφρα δ' Ἀθήνη \nἐγγύθεν ἱσταμένη προσέφη Διομήδεα δῖον:  \nνόστου δὴ μνῆσαι μεγαθύμου Τυδέος υἱὲ \n", "content_type": "5-lines"}, {"text": "νῆας ἔπι γλαφυράς, μὴ καὶ πεφοβημένος ἔλθῃς, \nμή πού τις καὶ Τρῶας ἐγείρῃσιν θεὸς ἄλλος. \nὣς φάθ', ὃ δὲ ξυνέηκε θεᾶς ὄπα φωνησάσης, \nκαρπαλίμως δ' ἵππων ἐπεβήσετο:  κόψε δ' Ὀδυσσεὺς \nτόξῳ:  τοὶ δ' ἐπέτοντο θοὰς ἐπὶ νῆας Ἀχαιῶν. \n", "content_type": "5-lines"}, {"text": "οὐδ' ἀλαοσκοπιὴν εἶχ' ἀργυρότοξος Ἀπόλλων \nὡς ἴδ' Ἀθηναίην μετὰ Τυδέος υἱὸν ἕπουσαν:  \nτῇ κοτέων Τρώων κατεδύσετο πουλὺν ὅμιλον, \nὦρσεν δὲ Θρῃκῶν βουληφόρον Ἱπποκόωντα \nῬήσου ἀνεψιὸν ἐσθλόν:  ὃ δ' ἐξ ὕπνου ἀνορούσας \n", "content_type": "5-lines"}, {"text": "ὡς ἴδε χῶρον ἐρῆμον, ὅθ' ἕστασαν ὠκέες ἵπποι, \nἄνδράς τ' ἀσπαίροντας ἐν ἀργαλέῃσι φονῇσιν, \nᾤμωξέν τ' ἄρ' ἔπειτα φίλον τ' ὀνόμηνεν ἑταῖρον. \nΤρώων δὲ κλαγγή τε καὶ ἄσπετος ὦρτο κυδοιμὸς \nθυνόντων ἄμυδις: θηεῦντο δὲ μέρμερα ἔργα \n", "content_type": "5-lines"}, {"text": "ὅσσ' ἄνδρες ῥέξαντες ἔβαν κοίλας ἐπὶ νῆας. \nοἳ δ' ὅτε δή ῥ' ἵκανον ὅθι σκοπὸν Ἕκτορος ἔκταν, \nἔνθ' Ὀδυσεὺς μὲν ἔρυξε Διῒ φίλος ὠκέας ἵππους, \nΤυδεΐδης δὲ χαμᾶζε θορὼν ἔναρα βροτόεντα \nἐν χείρεσσ' Ὀδυσῆϊ τίθει, ἐπεβήσετο δ' ἵππων:  \n", "content_type": "5-lines"}, {"text": "μάστιξεν δ' ἵππους, τὼ δ' οὐκ ἀέκοντε πετέσθην \nνῆας ἔπι γλαφυράς: τῇ γὰρ φίλον ἔπλετο θυμῷ. \nΝέστωρ δὲ πρῶτος κτύπον ἄϊε φώνησέν τε:  \nὦ φίλοι Ἀργείων ἡγήτορες ἠδὲ μέδοντες \nψεύσομαι, ἦ ἔτυμον ἐρέω; κέλεται δέ με θυμός. \n", "content_type": "5-lines"}, {"text": "ἵππων μ' ὠκυπόδων ἀμφὶ κτύπος οὔατα βάλλει. \nαἲ γὰρ δὴ Ὀδυσεύς τε καὶ ὃ κρατερὸς Διομήδης \nὧδ' ἄφαρ ἐκ Τρώων ἐλασαίατο μώνυχας ἵππους: \nἀλλ' αἰνῶς δείδοικα κατὰ φρένα μή τι πάθωσιν \nἈργείων οἳ ἄριστοι ὑπὸ Τρώων ὀρυμαγδοῦ. \n", "content_type": "5-lines"}, {"text": "οὔ πω πᾶν εἴρητο ἔπος ὅτ' ἄρ' ἤλυθον αὐτοί. \nκαί ῥ' οἳ μὲν κατέβησαν ἐπὶ χθόνα, τοὶ δὲ χαρέντες \nδεξιῇ ἠσπάζοντο ἔπεσσί τε μειλιχίοισι:  \nπρῶτος δ' ἐξερέεινε Γερήνιος ἱππότα Νέστωρ:  \nεἴπ' ἄγε μ' ὦ πολύαιν' Ὀδυσεῦ μέγα κῦδος Ἀχαιῶν \n", "content_type": "5-lines"}, {"text": "ὅππως τοῦσδ' ἵππους λάβετον καταδύντες ὅμιλον \nΤρώων, ἦ τίς σφωε πόρεν θεὸς ἀντιβολήσας. \nαἰνῶς ἀκτίνεσσιν ἐοικότες ἠελίοιο. \nαἰεὶ μὲν Τρώεσσ' ἐπιμίσγομαι, οὐδέ τί φημι \nμιμνάζειν παρὰ νηυσὶ γέρων περ ἐὼν πολεμιστής: \n", "content_type": "5-lines"}, {"text": "ἀλλ' οὔ πω τοίους ἵππους ἴδον οὐδὲ νόησα. \nἀλλά τιν' ὔμμ' ὀΐω δόμεναι θεὸν ἀντιάσαντα:  \nἀμφοτέρω γὰρ σφῶϊ φιλεῖ νεφεληγερέτα Ζεὺς \nκούρη τ' αἰγιόχοιο Διὸς γλαυκῶπις Ἀθήνη. \nτὸν δ' ἀπαμειβόμενος προσέφη πολύμητις Ὀδυσσεύς: \n", "content_type": "5-lines"}, {"text": "ὦ Νέστορ Νηληϊάδη μέγα κῦδος Ἀχαιῶν \nῥεῖα θεός γ' ἐθέλων καὶ ἀμείνονας ἠέ περ οἵδε \nἵππους δωρήσαιτ', ἐπεὶ ἢ πολὺ φέρτεροί εἰσιν. \nἵπποι δ' οἵδε γεραιὲ νεήλυδες οὓς ἐρεείνεις \nΘρηΐκιοι:  τὸν δέ σφιν ἄνακτ' ἀγαθὸς Διομήδης \n", "content_type": "5-lines"}, {"text": "ἔκτανε, πὰρ δ' ἑτάρους δυοκαίδεκα πάντας ἀρίστους. \nτὸν τρισκαιδέκατον σκοπὸν εἵλομεν ἐγγύθι νηῶν, \nτόν ῥα διοπτῆρα στρατοῦ ἔμμεναι ἡμετέροιο \nἝκτωρ τε προέηκε καὶ ἄλλοι Τρῶες ἀγαυοί. \nὣς εἰπὼν τάφροιο διήλασε μώνυχας ἵππους \n", "content_type": "5-lines"}, {"text": "καγχαλόων:  ἅμα δ' ἄλλοι ἴσαν χαίροντες Ἀχαιοί. \nοἳ δ' ὅτε Τυδεΐδεω κλισίην εὔτυκτον ἵκοντο, \nἵππους μὲν κατέδησαν ἐϋτμήτοισιν ἱμᾶσι \nφάτνῃ ἐφ' ἱππείῃ, ὅθι περ Διομήδεος ἵπποι \nἕστασαν ὠκύποδες μελιηδέα πυρὸν ἔδοντες: \n", "content_type": "5-lines"}, {"text": "νηῒ δ' ἐνὶ πρυμνῇ ἔναρα βροτόεντα Δόλωνος \nθῆκ' Ὀδυσεύς, ὄφρ' ἱρὸν ἑτοιμασσαίατ' Ἀθήνῃ. \nαὐτοὶ δ' ἱδρῶ πολλὸν ἀπενίζοντο θαλάσσῃ \nἐσβάντες κνήμας τε ἰδὲ λόφον ἀμφί τε μηρούς. \nαὐτὰρ ἐπεί σφιν κῦμα θαλάσσης ἱδρῶ πολλὸν \n", "content_type": "5-lines"}, {"text": "νίψεν ἀπὸ χρωτὸς καὶ ἀνέψυχθεν φίλον ἦτορ, \nἔς ῥ' ἀσαμίνθους βάντες ἐϋξέστας λούσαντο. \nτὼ δὲ λοεσσαμένω καὶ ἀλειψαμένω λίπ' ἐλαίῳ \nδείπνῳ ἐφιζανέτην, ἀπὸ δὲ κρητῆρος Ἀθήνῃ \nπλείου ἀφυσσόμενοι λεῖβον μελιηδέα οἶνον. \n", "content_type": "5-lines"}]}, {"section_num": "11", "section_type": "book", "contents": [{"text": "ἠὼς δ' ἐκ λεχέων παρ' ἀγαυοῦ Τιθωνοῖο \nὄρνυθ', ἵν' ἀθανάτοισι φόως φέροι ἠδὲ βροτοῖσι:  \nΖεὺς δ' Ἔριδα προΐαλλε θοὰς ἐπὶ νῆας Ἀχαιῶν \nἀργαλέην, πολέμοιο τέρας μετὰ χερσὶν ἔχουσαν. \n", "content_type": "5-lines"}, {"text": "στῆ δ' ἐπ' Ὀδυσσῆος μεγακήτεϊ νηῒ μελαίνῃ, \nἥ ῥ' ἐν μεσσάτῳ ἔσκε γεγωνέμεν ἀμφοτέρωσε, \nἠμὲν ἐπ' Αἴαντος κλισίας Τελαμωνιάδαο \nἠδ' ἐπ' Ἀχιλλῆος, τοί ῥ' ἔσχατα νῆας ἐΐσας \nεἴρυσαν ἠνορέῃ πίσυνοι καὶ κάρτεϊ χειρῶν \n", "content_type": "5-lines"}, {"text": "ἔνθα στᾶσ' ἤϋσε θεὰ μέγα τε δεινόν τε \nὄρθι', Ἀχαιοῖσιν δὲ μέγα σθένος ἔμβαλ' ἑκάστῳ \nκαρδίῃ ἄληκτον πολεμίζειν ἠδὲ μάχεσθαι. \nτοῖσι δ' ἄφαρ πόλεμος γλυκίων γένετ' ἠὲ νέεσθαι \nἐν νηυσὶ γλαφυρῇσι φίλην ἐς πατρίδα γαῖαν. \n", "content_type": "5-lines"}, {"text": "Ἀτρεΐδης δ' ἐβόησεν ἰδὲ ζώννυσθαι ἄνωγεν \nἈργείους: ἐν δ' αὐτὸς ἐδύσετο νώροπα χαλκόν. \nκνημῖδας μὲν πρῶτα περὶ κνήμῃσιν ἔθηκε \nκαλὰς ἀργυρέοισιν ἐπισφυρίοις ἀραρυίας: \nδεύτερον αὖ θώρηκα περὶ στήθεσσιν ἔδυνε, \n", "content_type": "5-lines"}, {"text": "τόν ποτέ οἱ Κινύρης δῶκε ξεινήϊον εἶναι. \nπεύθετο γὰρ Κύπρον δὲ μέγα κλέος οὕνεκ' Ἀχαιοὶ \nἐς Τροίην νήεσσιν ἀναπλεύσεσθαι ἔμελλον:  \nτοὔνεκά οἱ τὸν δῶκε χαριζόμενος βασιλῆϊ. \nτοῦ δ' ἤτοι δέκα οἶμοι ἔσαν μέλανος κυάνοιο, \n", "content_type": "5-lines"}, {"text": "δώδεκα δὲ χρυσοῖο καὶ εἴκοσι κασσιτέροιο:  \nκυάνεοι δὲ δράκοντες ὀρωρέχατο προτὶ δειρὴν \nτρεῖς ἑκάτερθ' ἴρισσιν ἐοικότες, ἅς τε Κρονίων \nἐν νέφεϊ στήριξε, τέρας μερόπων ἀνθρώπων. \nἀμφὶ δ' ἄρ' ὤμοισιν βάλετο ξίφος: ἐν δέ οἱ ἧλοι \n", "content_type": "5-lines"}, {"text": "χρύσειοι πάμφαινον, ἀτὰρ περὶ κουλεὸν ἦεν \nἀργύρεον χρυσέοισιν ἀορτήρεσσιν ἀρηρός. \nἂν δ' ἕλετ' ἀμφιβρότην πολυδαίδαλον ἀσπίδα θοῦριν \nκαλήν, ἣν πέρι μὲν κύκλοι δέκα χάλκεοι ἦσαν, \nἐν δέ οἱ ὀμφαλοὶ ἦσαν ἐείκοσι κασσιτέροιο \n", "content_type": "5-lines"}, {"text": "λευκοί, ἐν δὲ μέσοισιν ἔην μέλανος κυάνοιο. \nτῇ δ' ἐπὶ μὲν Γοργὼ βλοσυρῶπις ἐστεφάνωτο \nδεινὸν δερκομένη, περὶ δὲ Δεῖμός τε Φόβος τε. \nτῆς δ' ἐξ ἀργύρεος τελαμὼν ἦν:  αὐτὰρ ἐπ' αὐτοῦ \nκυάνεος ἐλέλικτο δράκων, κεφαλαὶ δέ οἱ ἦσαν \n", "content_type": "5-lines"}, {"text": "τρεῖς ἀμφιστρεφέες ἑνὸς αὐχένος ἐκπεφυυῖαι. \nκρατὶ δ' ἐπ' ἀμφίφαλον κυνέην θέτο τετραφάληρον \nἵππουριν:  δεινὸν δὲ λόφος καθύπερθεν ἔνευεν. \nεἵλετο δ' ἄλκιμα δοῦρε δύω κεκορυθμένα χαλκῷ \nὀξέα:  τῆλε δὲ χαλκὸς ἀπ' αὐτόφιν οὐρανὸν εἴσω \n", "content_type": "5-lines"}, {"text": "λάμπ':  ἐπὶ δ' ἐγδούπησαν Ἀθηναίη τε καὶ Ἥρη \nτιμῶσαι βασιλῆα πολυχρύσοιο Μυκήνης. \nἡνιόχῳ μὲν ἔπειτα ἑῷ ἐπέτελλεν ἕκαστος \nἵππους εὖ κατὰ κόσμον ἐρυκέμεν αὖθ' ἐπὶ τάφρῳ, \nαὐτοὶ δὲ πρυλέες σὺν τεύχεσι θωρηχθέντες \n", "content_type": "5-lines"}, {"text": "ῥώοντ':  ἄσβεστος δὲ βοὴ γένετ' ἠῶθι πρό. \nφθὰν δὲ μέγ' ἱππήων ἐπὶ τάφρῳ κοσμηθέντες, \nἱππῆες δ' ὀλίγον μετεκίαθον:  ἐν δὲ κυδοιμὸν \nὦρσε κακὸν Κρονίδης, κατὰ δ' ὑψόθεν ἧκεν ἐέρσας \nαἵματι μυδαλέας ἐξ αἰθέρος, οὕνεκ' ἔμελλε \n", "content_type": "5-lines"}, {"text": "πολλὰς ἰφθίμους κεφαλὰς Ἄϊδι προϊάψειν. \nΤρῶες δ' αὖθ' ἑτέρωθεν ἐπὶ θρωσμῷ πεδίοιο \nἝκτορά τ' ἀμφὶ μέγαν καὶ ἀμύμονα Πουλυδάμαντα \nΑἰνείαν θ', ὃς Τρωσὶ θεὸς ὣς τίετο δήμῳ, \nτρεῖς τ' Ἀντηνορίδας Πόλυβον καὶ Ἀγήνορα δῖον \n", "content_type": "5-lines"}, {"text": "ἠΐθεόν τ' Ἀκάμαντ' ἐπιείκελον ἀθανάτοισιν. \nἝκτωρ δ' ἐν πρώτοισι φέρ' ἀσπίδα πάντοσ' ἐΐσην, \nοἷος δ' ἐκ νεφέων ἀναφαίνεται οὔλιος ἀστὴρ \nπαμφαίνων, τοτὲ δ' αὖτις ἔδυ νέφεα σκιόεντα, \nὣς Ἕκτωρ ὁτὲ μέν τε μετὰ πρώτοισι φάνεσκεν, \n", "content_type": "5-lines"}, {"text": "ἄλλοτε δ' ἐν πυμάτοισι κελεύων:  πᾶς δ' ἄρα χαλκῷ \nλάμφ' ὥς τε στεροπὴ πατρὸς Διὸς αἰγιόχοιο. \nοἳ δ', ὥς τ' ἀμητῆρες ἐναντίοι ἀλλήλοισιν \nὄγμον ἐλαύνωσιν ἀνδρὸς μάκαρος κατ' ἄρουραν \nπυρῶν ἢ κριθῶν:  τὰ δὲ δράγματα ταρφέα πίπτει:  \n", "content_type": "5-lines"}, {"text": "ὣς Τρῶες καὶ Ἀχαιοὶ ἐπ' ἀλλήλοισι θορόντες \nδῄουν, οὐδ' ἕτεροι μνώοντ' ὀλοοῖο φόβοιο. \nἴσας δ' ὑσμίνη κεφαλὰς ἔχεν, οἳ δὲ λύκοι ὣς \nθῦνον:  Ἔρις δ' ἄρ' ἔχαιρε πολύστονος εἰσορόωσα:  \nοἴη γάρ ῥα θεῶν παρετύγχανε μαρναμένοισιν, \n", "content_type": "5-lines"}, {"text": "οἳ δ' ἄλλοι οὔ σφιν πάρεσαν θεοί, ἀλλὰ ἕκηλοι \nσφοῖσιν ἐνὶ μεγάροισι καθήατο, ἧχι ἑκάστῳ \nδώματα καλὰ τέτυκτο κατὰ πτύχας Οὐλύμποιο. \nπάντες δ' ᾐτιόωντο κελαινεφέα Κρονίωνα \nοὕνεκ' ἄρα Τρώεσσιν ἐβούλετο κῦδος ὀρέξαι. \n", "content_type": "5-lines"}, {"text": "τῶν μὲν ἄρ' οὐκ ἀλέγιζε πατήρ:  ὃ δὲ νόσφι λιασθεὶς \nτῶν ἄλλων ἀπάνευθε καθέζετο κύδεϊ γαίων \nεἰσορόων Τρώων τε πόλιν καὶ νῆας Ἀχαιῶν \nχαλκοῦ τε στεροπήν, ὀλλύντάς τ' ὀλλυμένους τε. \nὄφρα μὲν ἠὼς ἦν καὶ ἀέξετο ἱερὸν ἦμαρ, \n", "content_type": "5-lines"}, {"text": "τόφρα μάλ' ἀμφοτέρων βέλε' ἥπτετο, πῖπτε δὲ λαός: \nἦμος δὲ δρυτόμος περ ἀνὴρ ὁπλίσσατο δεῖπνον \nοὔρεος ἐν βήσσῃσιν, ἐπεί τ' ἐκορέσσατο χεῖρας \nτάμνων δένδρεα μακρά, ἅδος τέ μιν ἵκετο θυμόν, \nσίτου τε γλυκεροῖο περὶ φρένας ἵμερος αἱρεῖ, \n", "content_type": "5-lines"}, {"text": "τῆμος σφῇ ἀρετῇ Δαναοὶ ῥήξαντο φάλαγγας \nκεκλόμενοι ἑτάροισι κατὰ στίχας: ἐν δ' Ἀγαμέμνων \nπρῶτος ὄρουσ', ἕλε δ' ἄνδρα Βιάνορα ποιμένα λαῶν \nαὐτόν, ἔπειτα δ' ἑταῖρον Ὀϊλῆα πλήξιππον. \nἤτοι ὅ γ' ἐξ ἵππων κατεπάλμενος ἀντίος ἔστη:  \n", "content_type": "5-lines"}, {"text": "τὸν δ' ἰθὺς μεμαῶτα μετώπιον ὀξέϊ δουρὶ \nνύξ', οὐδὲ στεφάνη δόρυ οἱ σχέθε χαλκοβάρεια, \nἀλλὰ δι' αὐτῆς ἦλθε καὶ ὀστέου, ἐγκέφαλος δὲ \nἔνδον ἅπας πεπάλακτο:  δάμασσε δέ μιν μεμαῶτα. \nκαὶ τοὺς μὲν λίπεν αὖθι ἄναξ ἀνδρῶν Ἀγαμέμνων \n", "content_type": "5-lines"}, {"text": "στήθεσι παμφαίνοντας, ἐπεὶ περίδυσε χιτῶνας: \nαὐτὰρ ὃ βῆ Ἶσόν τε καὶ Ἄντιφον ἐξεναρίξων \nυἷε δύω Πριάμοιο νόθον καὶ γνήσιον ἄμφω \nεἰν ἑνὶ δίφρῳ ἐόντας: ὃ μὲν νόθος ἡνιόχευεν, \nἌντιφος αὖ παρέβασκε περικλυτός: ὥ ποτ' Ἀχιλλεὺς \n", "content_type": "5-lines"}, {"text": "Ἴδης ἐν κνημοῖσι δίδη μόσχοισι λύγοισι, \nποιμαίνοντ' ἐπ' ὄεσσι λαβών, καὶ ἔλυσεν ἀποίνων. \nδὴ τότε γ' Ἀτρεΐδης εὐρὺ κρείων Ἀγαμέμνων \nτὸν μὲν ὑπὲρ μαζοῖο κατὰ στῆθος βάλε δουρί, \nἌντιφον αὖ παρὰ οὖς ἔλασε ξίφει, ἐκ δ' ἔβαλ' ἵππων. \n", "content_type": "5-lines"}, {"text": "σπερχόμενος δ' ἀπὸ τοῖιν ἐσύλα τεύχεα καλὰ \nγιγνώσκων:  καὶ γάρ σφε πάρος παρὰ νηυσὶ θοῇσιν \nεἶδεν, ὅτ' ἐξ Ἴδης ἄγαγεν πόδας ὠκὺς Ἀχιλλεύς. \nὡς δὲ λέων ἐλάφοιο ταχείης νήπια τέκνα \nῥηϊδίως συνέαξε λαβὼν κρατεροῖσιν ὀδοῦσιν \n", "content_type": "5-lines"}, {"text": "ἐλθὼν εἰς εὐνήν, ἁπαλόν τέ σφ' ἦτορ ἀπηύρα:  \nἣ δ' εἴ πέρ τε τύχῃσι μάλα σχεδόν, οὐ δύναταί σφι \nχραισμεῖν:  αὐτὴν γάρ μιν ὑπὸ τρόμος αἰνὸς ἱκάνει:  \nκαρπαλίμως δ' ἤϊξε διὰ δρυμὰ πυκνὰ καὶ ὕλην \nσπεύδουσ' ἱδρώουσα κραταιοῦ θηρὸς ὑφ' ὁρμῆς: \n", "content_type": "5-lines"}, {"text": "ὣς ἄρα τοῖς οὔ τις δύνατο χραισμῆσαι ὄλεθρον \nΤρώων, ἀλλὰ καὶ αὐτοὶ ὑπ' Ἀργείοισι φέβοντο. \nαὐτὰρ ὃ Πείσανδρόν τε καὶ Ἱππόλοχον μενεχάρμην \nυἱέας Ἀντιμάχοιο δαΐφρονος, ὅς ῥα μάλιστα \nχρυσὸν Ἀλεξάνδροιο δεδεγμένος ἀγλαὰ δῶρα \n", "content_type": "5-lines"}, {"text": "οὐκ εἴασχ' Ἑλένην δόμεναι ξανθῷ Μενελάῳ, \nτοῦ περ δὴ δύο παῖδε λάβε κρείων Ἀγαμέμνων \nεἰν ἑνὶ δίφρῳ ἐόντας, ὁμοῦ δ' ἔχον ὠκέας ἵππους: \nἐκ γάρ σφεας χειρῶν φύγον ἡνία σιγαλόεντα, \nτὼ δὲ κυκηθήτην:  ὃ δ' ἐναντίον ὦρτο λέων ὣς \n", "content_type": "5-lines"}, {"text": "Ἀτρεΐδης: τὼ δ' αὖτ' ἐκ δίφρου γουναζέσθην:  \nζώγρει Ἀτρέος υἱέ, σὺ δ' ἄξια δέξαι ἄποινα:  \nπολλὰ δ' ἐν Ἀντιμάχοιο δόμοις κειμήλια κεῖται \nχαλκός τε χρυσός τε πολύκμητός τε σίδηρος, \nτῶν κέν τοι χαρίσαιτο πατὴρ ἀπερείσι' ἄποινα, \n", "content_type": "5-lines"}, {"text": "εἰ νῶϊ ζωοὺς πεπύθοιτ' ἐπὶ νηυσὶν Ἀχαιῶν. \nὣς τώ γε κλαίοντε προσαυδήτην βασιλῆα \nμειλιχίοις ἐπέεσσιν:  ἀμείλικτον δ' ὄπ' ἄκουσαν:  \nεἰ μὲν δὴ Ἀντιμάχοιο δαΐφρονος υἱέες ἐστόν, \nὅς ποτ' ἐνὶ Τρώων ἀγορῇ Μενέλαον ἄνωγεν \n", "content_type": "5-lines"}, {"text": "ἀγγελίην ἐλθόντα σὺν ἀντιθέῳ Ὀδυσῆϊ \nαὖθι κατακτεῖναι μηδ' ἐξέμεν ἂψ ἐς Ἀχαιούς, \nνῦν μὲν δὴ τοῦ πατρὸς ἀεικέα τίσετε λώβην. \nἦ, καὶ Πείσανδρον μὲν ἀφ' ἵππων ὦσε χαμᾶζε \nδουρὶ βαλὼν πρὸς στῆθος: ὃ δ' ὕπτιος οὔδει ἐρείσθη. \n", "content_type": "5-lines"}, {"text": "Ἱππόλοχος δ' ἀπόρουσε, τὸν αὖ χαμαὶ ἐξενάριξε \nχεῖρας ἀπὸ ξίφεϊ τμήξας ἀπό τ' αὐχένα κόψας, \nὅλμον δ' ὣς ἔσσευε κυλίνδεσθαι δι' ὁμίλου. \nτοὺς μὲν ἔασ':  ὃ δ' ὅθι πλεῖσται κλονέοντο φάλαγγες, \nτῇ ῥ' ἐνόρουσ', ἅμα δ' ἄλλοι ἐϋκνήμιδες Ἀχαιοί. \n", "content_type": "5-lines"}, {"text": "πεζοὶ μὲν πεζοὺς ὄλεκον φεύγοντας ἀνάγκῃ, \nἱππεῖς δ' ἱππῆας: ὑπὸ δέ σφισιν ὦρτο κονίη \nἐκ πεδίου, τὴν ὦρσαν ἐρίγδουποι πόδες ἵππων \nχαλκῷ δηϊόωντες: ἀτὰρ κρείων Ἀγαμέμνων \nαἰὲν ἀποκτείνων ἕπετ' Ἀργείοισι κελεύων. \n", "content_type": "5-lines"}, {"text": "ὡς δ' ὅτε πῦρ ἀΐδηλον ἐν ἀξύλῳ ἐμπέσῃ ὕλῃ, \nπάντῃ τ' εἰλυφόων ἄνεμος φέρει, οἳ δέ τε θάμνοι \nπρόρριζοι πίπτουσιν ἐπειγόμενοι πυρὸς ὁρμῇ:  \nὣς ἄρ' ὑπ' Ἀτρεΐδῃ Ἀγαμέμνονι πῖπτε κάρηνα \nΤρώων φευγόντων, πολλοὶ δ' ἐριαύχενες ἵπποι \n", "content_type": "5-lines"}, {"text": "κείν' ὄχεα κροτάλιζον ἀνὰ πτολέμοιο γεφύρας \nἡνιόχους ποθέοντες ἀμύμονας: οἳ δ' ἐπὶ γαίῃ \nκείατο, γύπεσσιν πολὺ φίλτεροι ἢ ἀλόχοισιν. \nἝκτορα δ' ἐκ βελέων ὕπαγε Ζεὺς ἔκ τε κονίης \nἔκ τ' ἀνδροκτασίης ἔκ θ' αἵματος ἔκ τε κυδοιμοῦ:  \n", "content_type": "5-lines"}, {"text": "Ἀτρεΐδης δ' ἕπετο σφεδανὸν Δαναοῖσι κελεύων. \nοἳ δὲ παρ' Ἴλου σῆμα παλαιοῦ Δαρδανίδαο \nμέσσον κὰπ πεδίον παρ' ἐρινεὸν ἐσσεύοντο \nἱέμενοι πόλιος: ὃ δὲ κεκλήγων ἕπετ' αἰεὶ \nἈτρεΐδης, λύθρῳ δὲ παλάσσετο χεῖρας ἀάπτους. \n", "content_type": "5-lines"}, {"text": "ἀλλ' ὅτε δὴ Σκαιάς τε πύλας καὶ φηγὸν ἵκοντο, \nἔνθ' ἄρα δὴ ἵσταντο καὶ ἀλλήλους ἀνέμιμνον. \nοἳ δ' ἔτι κὰμ μέσσον πεδίον φοβέοντο βόες ὥς, \nἅς τε λέων ἐφόβησε μολὼν ἐν νυκτὸς ἀμολγῷ \nπάσας: τῇ δέ τ' ἰῇ ἀναφαίνεται αἰπὺς ὄλεθρος: \n", "content_type": "5-lines"}, {"text": "τῆς δ' ἐξ αὐχέν' ἔαξε λαβὼν κρατεροῖσιν ὀδοῦσι \nπρῶτον, ἔπειτα δέ θ' αἷμα καὶ ἔγκατα πάντα λαφύσσει:  \nὣς τοὺς Ἀτρεΐδης ἔφεπε κρείων Ἀγαμέμνων \nαἰὲν ἀποκτείνων τὸν ὀπίστατον:  οἳ δ' ἐφέβοντο. \nπολλοὶ δὲ πρηνεῖς τε καὶ ὕπτιοι ἔκπεσον ἵππων \n", "content_type": "5-lines"}, {"text": "Ἀτρεΐδεω ὑπὸ χερσί:  περὶ πρὸ γὰρ ἔγχεϊ θῦεν. \nἀλλ' ὅτε δὴ τάχ' ἔμελλεν ὑπὸ πτόλιν αἰπύ τε τεῖχος \nἵξεσθαι, τότε δή ῥα πατὴρ ἀνδρῶν τε θεῶν τε \nἼδης ἐν κορυφῇσι καθέζετο πιδηέσσης \nοὐρανόθεν καταβάς: ἔχε δ' ἀστεροπὴν μετὰ χερσίν. \n", "content_type": "5-lines"}, {"text": "Ἶριν δ' ὄτρυνε χρυσόπτερον ἀγγελέουσαν:  \nβάσκ' ἴθι Ἶρι ταχεῖα, τὸν Ἕκτορι μῦθον ἐνίσπες: \nὄφρ' ἂν μέν κεν ὁρᾷ Ἀγαμέμνονα ποιμένα λαῶν \nθύνοντ' ἐν προμάχοισιν ἐναίροντα στίχας ἀνδρῶν, \nτόφρ' ἀναχωρείτω, τὸν δ' ἄλλον λαὸν ἀνώχθω \n", "content_type": "5-lines"}, {"text": "μάρνασθαι δηΐοισι κατὰ κρατερὴν ὑσμίνην. \nαὐτὰρ ἐπεί κ' ἢ δουρὶ τυπεὶς ἢ βλήμενος ἰῷ \nεἰς ἵππους ἅλεται, τότε οἱ κράτος ἐγγυαλίξω \nκτείνειν εἰς ὅ κε νῆας ἐϋσσέλμους ἀφίκηται \nδύῃ τ' ἠέλιος καὶ ἐπὶ κνέφας ἱερὸν ἔλθῃ. \n", "content_type": "5-lines"}, {"text": "ὣς ἔφατ', οὐδ' ἀπίθησε ποδήνεμος ὠκέα Ἶρις, \nβῆ δὲ κατ' Ἰδαίων ὀρέων εἰς Ἴλιον ἱρήν. \nεὗρ' υἱὸν Πριάμοιο δαΐφρονος Ἕκτορα δῖον \nἑσταότ' ἔν θ' ἵπποισι καὶ ἅρμασι κολλητοῖσιν:  \nἀγχοῦ δ' ἱσταμένη προσέφη πόδας ὠκέα Ἶρις: \n", "content_type": "5-lines"}, {"text": "Ἕκτορ υἱὲ Πριάμοιο Διὶ μῆτιν ἀτάλαντε \nΖεύς με πατὴρ προέηκε τεῒν τάδε μυθήσασθαι. \nὄφρ' ἂν μέν κεν ὁρᾷς Ἀγαμέμνονα ποιμένα λαῶν \nθύνοντ' ἐν προμάχοισιν, ἐναίροντα στίχας ἀνδρῶν, \nτόφρ' ὑπόεικε μάχης, τὸν δ' ἄλλον λαὸν ἄνωχθι \n", "content_type": "5-lines"}, {"text": "μάρνασθαι δηΐοισι κατὰ κρατερὴν ὑσμίνην. \nαὐτὰρ ἐπεί κ' ἢ δουρὶ τυπεὶς ἢ βλήμενος ἰῷ \nεἰς ἵππους ἅλεται, τότε τοι κράτος ἐγγυαλίξει \nκτείνειν, εἰς ὅ κε νῆας ἐϋσσέλμους ἀφίκηαι \nδύῃ τ' ἠέλιος καὶ ἐπὶ κνέφας ἱερὸν ἔλθῃ. \n", "content_type": "5-lines"}, {"text": "ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις, \nἝκτωρ δ' ἐξ ὀχέων σὺν τεύχεσιν ἆλτο χαμᾶζε, \nπάλλων δ' ὀξέα δοῦρα κατὰ στρατὸν ᾤχετο πάντῃ \nὀτρύνων μαχέσασθαι, ἔγειρε δὲ φύλοπιν αἰνήν. \nοἳ δ' ἐλελίχθησαν καὶ ἐναντίοι ἔσταν Ἀχαιῶν, \n", "content_type": "5-lines"}, {"text": "Ἀργεῖοι δ' ἑτέρωθεν ἐκαρτύναντο φάλαγγας. \nἀρτύνθη δὲ μάχη, στὰν δ' ἀντίοι:  ἐν δ' Ἀγαμέμνων \nπρῶτος ὄρουσ', ἔθελεν δὲ πολὺ προμάχεσθαι ἁπάντων. \nἔσπετε νῦν μοι Μοῦσαι Ὀλύμπια δώματ' ἔχουσαι \nὅς τις δὴ πρῶτος Ἀγαμέμνονος ἀντίον ἦλθεν \n", "content_type": "5-lines"}, {"text": "ἢ αὐτῶν Τρώων ἠὲ κλειτῶν ἐπικούρων. \nἸφιδάμας Ἀντηνορίδης ἠΰς τε μέγας τε \nὃς τράφη ἐν Θρῄκῃ ἐριβώλακι μητέρι μήλων:  \nΚισσῆς τόν γ' ἔθρεψε δόμοις ἔνι τυτθὸν ἐόντα \nμητροπάτωρ, ὃς τίκτε Θεανὼ καλλιπάρῃον:  \n", "content_type": "5-lines"}, {"text": "αὐτὰρ ἐπεί ῥ' ἥβης ἐρικυδέος ἵκετο μέτρον, \nαὐτοῦ μιν κατέρυκε, δίδου δ' ὅ γε θυγατέρα ἥν:  \nγήμας δ' ἐκ θαλάμοιο μετὰ κλέος ἵκετ' Ἀχαιῶν \nσὺν δυοκαίδεκα νηυσὶ κορωνίσιν, αἵ οἱ ἕποντο. \nτὰς μὲν ἔπειτ' ἐν Περκώτῃ λίπε νῆας ἐΐσας, \n", "content_type": "5-lines"}, {"text": "αὐτὰρ ὃ πεζὸς ἐὼν ἐς Ἴλιον εἰληλούθει:  \nὅς ῥα τότ' Ἀτρεΐδεω Ἀγαμέμνονος ἀντίον ἦλθεν. \nοἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες, \nἈτρεΐδης μὲν ἅμαρτε, παραὶ δέ οἱ ἐτράπετ' ἔγχος, \nἸφιδάμας δὲ κατὰ ζώνην θώρηκος ἔνερθε \n", "content_type": "5-lines"}, {"text": "νύξ', ἐπὶ δ' αὐτὸς ἔρεισε βαρείῃ χειρὶ πιθήσας: \nοὐδ' ἔτορε ζωστῆρα παναίολον, ἀλλὰ πολὺ πρὶν \nἀργύρῳ ἀντομένη μόλιβος ὣς ἐτράπετ' αἰχμή. \nκαὶ τό γε χειρὶ λαβὼν εὐρὺ κρείων Ἀγαμέμνων \nἕλκ' ἐπὶ οἷ μεμαὼς ὥς τε λίς, ἐκ δ' ἄρα χειρὸς \n", "content_type": "5-lines"}, {"text": "σπάσσατο:  τὸν δ' ἄορι πλῆξ' αὐχένα, λῦσε δὲ γυῖα. \nὣς ὃ μὲν αὖθι πεσὼν κοιμήσατο χάλκεον ὕπνον \nοἰκτρὸς ἀπὸ μνηστῆς ἀλόχου, ἀστοῖσιν ἀρήγων, \nκουριδίης, ἧς οὔ τι χάριν ἴδε, πολλὰ δ' ἔδωκε:  \nπρῶθ' ἑκατὸν βοῦς δῶκεν, ἔπειτα δὲ χίλι' ὑπέστη \n", "content_type": "5-lines"}, {"text": "αἶγας ὁμοῦ καὶ ὄϊς, τά οἱ ἄσπετα ποιμαίνοντο. \nδὴ τότε γ' Ἀτρεΐδης Ἀγαμέμνων ἐξενάριξε, \nβῆ δὲ φέρων ἀν' ὅμιλον Ἀχαιῶν τεύχεα καλά. \nτὸν δ' ὡς οὖν ἐνόησε Κόων ἀριδείκετος ἀνδρῶν \nπρεσβυγενὴς Ἀντηνορίδης, κρατερόν ῥά ἑ πένθος \n", "content_type": "5-lines"}, {"text": "ὀφθαλμοὺς ἐκάλυψε κασιγνήτοιο πεσόντος. \nστῆ δ' εὐρὰξ σὺν δουρὶ λαθὼν Ἀγαμέμνονα δῖον, \nνύξε δέ μιν κατὰ χεῖρα μέσην ἀγκῶνος ἔνερθε, \nἀντικρὺ δὲ διέσχε φαεινοῦ δουρὸς ἀκωκή. \nῥίγησέν τ' ἄρ' ἔπειτα ἄναξ ἀνδρῶν Ἀγαμέμνων:  \n", "content_type": "5-lines"}, {"text": "ἀλλ' οὐδ' ὧς ἀπέληγε μάχης ἠδὲ πτολέμοιο, \nἀλλ' ἐπόρουσε Κόωνι ἔχων ἀνεμοτρεφὲς ἔγχος. \nἤτοι ὃ Ἰφιδάμαντα κασίγνητον καὶ ὄπατρον \nἕλκε ποδὸς μεμαώς, καὶ ἀΰτει πάντας ἀρίστους: \nτὸν δ' ἕλκοντ' ἀν' ὅμιλον ὑπ' ἀσπίδος ὀμφαλοέσσης \n", "content_type": "5-lines"}, {"text": "οὔτησε ξυστῷ χαλκήρεϊ, λῦσε δὲ γυῖα:  \nτοῖο δ' ἐπ' Ἰφιδάμαντι κάρη ἀπέκοψε παραστάς. \nἔνθ' Ἀντήνορος υἷες ὑπ' Ἀτρεΐδῃ βασιλῆϊ \nπότμον ἀναπλήσαντες ἔδυν δόμον Ἄϊδος εἴσω. \nαὐτὰρ ὃ τῶν ἄλλων ἐπεπωλεῖτο στίχας ἀνδρῶν \n", "content_type": "5-lines"}, {"text": "ἔγχεΐ τ' ἄορί τε μεγάλοισί τε χερμαδίοισιν, \nὄφρά οἱ αἷμ' ἔτι θερμὸν ἀνήνοθεν ἐξ ὠτειλῆς. \nαὐτὰρ ἐπεὶ τὸ μὲν ἕλκος ἐτέρσετο, παύσατο δ' αἷμα, \nὀξεῖαι δ' ὀδύναι δῦνον μένος Ἀτρεΐδαο. \nὡς δ' ὅτ' ἂν ὠδίνουσαν ἔχῃ βέλος ὀξὺ γυναῖκα \n", "content_type": "5-lines"}, {"text": "δριμύ, τό τε προϊεῖσι μογοστόκοι Εἰλείθυιαι \nἭρης θυγατέρες πικρὰς ὠδῖνας ἔχουσαι, \nὣς ὀξεῖ' ὀδύναι δῦνον μένος Ἀτρεΐδαο. \nἐς δίφρον δ' ἀνόρουσε, καὶ ἡνιόχῳ ἐπέτελλε \nνηυσὶν ἔπι γλαφυρῇσιν ἐλαυνέμεν:  ἤχθετο γὰρ κῆρ. \n", "content_type": "5-lines"}, {"text": "ἤϋσεν δὲ διαπρύσιον Δαναοῖσι γεγωνώς: \nὦ φίλοι Ἀργείων ἡγήτορες ἠδὲ μέδοντες \nὑμεῖς μὲν νῦν νηυσὶν ἀμύνετε ποντοπόροισι \nφύλοπιν ἀργαλέην, ἐπεὶ οὐκ ἐμὲ μητίετα Ζεὺς \nεἴασε Τρώεσσι πανημέριον πολεμίζειν. \n", "content_type": "5-lines"}, {"text": "ὣς ἔφαθ', ἡνίοχος δ' ἵμασεν καλλίτριχας ἵππους \nνῆας ἔπι γλαφυράς: τὼ δ' οὐκ ἀέκοντε πετέσθην:  \nἄφρεον δὲ στήθεα, ῥαίνοντο δὲ νέρθε κονίῃ \nτειρόμενον βασιλῆα μάχης ἀπάνευθε φέροντες. \nἝκτωρ δ' ὡς ἐνόησ' Ἀγαμέμνονα νόσφι κιόντα \n", "content_type": "5-lines"}, {"text": "Τρωσί τε καὶ Λυκίοισιν ἐκέκλετο μακρὸν ἀΰσας: \nΤρῶες καὶ Λύκιοι καὶ Δάρδανοι ἀγχιμαχηταὶ \nἀνέρες ἔστε φίλοι, μνήσασθε δὲ θούριδος ἀλκῆς. \nοἴχετ' ἀνὴρ ὤριστος, ἐμοὶ δὲ μέγ' εὖχος ἔδωκε \nΖεὺς Κρονίδης: ἀλλ' ἰθὺς ἐλαύνετε μώνυχας ἵππους \n", "content_type": "5-lines"}, {"text": "ἰφθίμων Δαναῶν, ἵν' ὑπέρτερον εὖχος ἄρησθε. \nὣς εἰπὼν ὄτρυνε μένος καὶ θυμὸν ἑκάστου. \nὡς δ' ὅτε πού τις θηρητὴρ κύνας ἀργιόδοντας \nσεύῃ ἐπ' ἀγροτέρῳ συῒ καπρίῳ ἠὲ λέοντι, \nὣς ἐπ' Ἀχαιοῖσιν σεῦε Τρῶας μεγαθύμους \n", "content_type": "5-lines"}, {"text": "Ἕκτωρ Πριαμίδης βροτολοιγῷ ἶσος Ἄρηϊ. \nαὐτὸς δ' ἐν πρώτοισι μέγα φρονέων ἐβεβήκει, \nἐν δ' ἔπεσ' ὑσμίνῃ ὑπεραέϊ ἶσος ἀέλλῃ, \nἥ τε καθαλλομένη ἰοειδέα πόντον ὀρίνει. \nἔνθα τίνα πρῶτον, τίνα δ' ὕστατον ἐξενάριξεν \n", "content_type": "5-lines"}, {"text": "Ἕκτωρ Πριαμίδης, ὅτε οἱ Ζεὺς κῦδος ἔδωκεν; \nἈσαῖον μὲν πρῶτα καὶ Αὐτόνοον καὶ Ὀπίτην \nκαὶ Δόλοπα Κλυτίδην καὶ Ὀφέλτιον ἠδ' Ἀγέλαον \nΑἴσυμνόν τ' Ὦρόν τε καὶ Ἱππόνοον μενεχάρμην. \nτοὺς ἄρ' ὅ γ' ἡγεμόνας Δαναῶν ἕλεν, αὐτὰρ ἔπειτα \n", "content_type": "5-lines"}, {"text": "πληθύν, ὡς ὁπότε νέφεα Ζέφυρος στυφελίξῃ \nἀργεστᾶο Νότοιο βαθείῃ λαίλαπι τύπτων:  \nπολλὸν δὲ τρόφι κῦμα κυλίνδεται, ὑψόσε δ' ἄχνη \nσκίδναται ἐξ ἀνέμοιο πολυπλάγκτοιο ἰωῆς: \nὣς ἄρα πυκνὰ καρήαθ' ὑφ' Ἕκτορι δάμνατο λαῶν. \n", "content_type": "5-lines"}, {"text": "ἔνθά κε λοιγὸς ἔην καὶ ἀμήχανα ἔργα γένοντο, \nκαί νύ κεν ἐν νήεσσι πέσον φεύγοντες Ἀχαιοί, \nεἰ μὴ Τυδεΐδῃ Διομήδεϊ κέκλετ' Ὀδυσσεύς: \nΤυδεΐδη τί παθόντε λελάσμεθα θούριδος ἀλκῆς; \nἀλλ' ἄγε δεῦρο πέπον, παρ' ἔμ' ἵσταο:  δὴ γὰρ ἔλεγχος \n", "content_type": "5-lines"}, {"text": "ἔσσεται εἴ κεν νῆας ἕλῃ κορυθαίολος Ἕκτωρ. \nτὸν δ' ἀπαμειβόμενος προσέφη κρατερὸς Διομήδης: \nἤτοι ἐγὼ μενέω καὶ τλήσομαι:  ἀλλὰ μίνυνθα \nἡμέων ἔσσεται ἦδος, ἐπεὶ νεφεληγερέτα Ζεὺς \nΤρωσὶν δὴ βόλεται δοῦναι κράτος ἠέ περ ἡμῖν. \n", "content_type": "5-lines"}, {"text": "ἦ καὶ Θυμβραῖον μὲν ἀφ' ἵππων ὦσε χαμᾶζε \nδουρὶ βαλὼν κατὰ μαζὸν ἀριστερόν:  αὐτὰρ Ὀδυσσεὺς \nἀντίθεον θεράποντα Μολίονα τοῖο ἄνακτος. \nτοὺς μὲν ἔπειτ' εἴασαν, ἐπεὶ πολέμου ἀπέπαυσαν:  \nτὼ δ' ἀν' ὅμιλον ἰόντε κυδοίμεον, ὡς ὅτε κάπρω \n", "content_type": "5-lines"}, {"text": "ἐν κυσὶ θηρευτῇσι μέγα φρονέοντε πέσητον:  \nὣς ὄλεκον Τρῶας πάλιν ὀρμένω:  αὐτὰρ Ἀχαιοὶ \nἀσπασίως φεύγοντες ἀνέπνεον Ἕκτορα δῖον. \nἔνθ' ἑλέτην δίφρόν τε καὶ ἀνέρε δήμου ἀρίστω \nυἷε δύω Μέροπος Περκωσίου, ὃς περὶ πάντων \n", "content_type": "5-lines"}, {"text": "ᾔδεε μαντοσύνας, οὐδὲ οὓς παῖδας ἔασκε \nστείχειν ἐς πόλεμον φθισήνορα:  τὼ δέ οἱ οὔ τι \nπειθέσθην:  κῆρες γὰρ ἄγον μέλανος θανάτοιο. \nτοὺς μὲν Τυδεΐδης δουρικλειτὸς Διομήδης \nθυμοῦ καὶ ψυχῆς κεκαδὼν κλυτὰ τεύχε' ἀπηύρα:  \n", "content_type": "5-lines"}, {"text": "Ἱππόδαμον δ' Ὀδυσεὺς καὶ Ὑπείροχον ἐξενάριξεν. \nἔνθά σφιν κατὰ ἶσα μάχην ἐτάνυσσε Κρονίων \nἐξ Ἴδης καθορῶν:  τοὶ δ' ἀλλήλους ἐνάριζον. \nἤτοι Τυδέος υἱὸς Ἀγάστροφον οὔτασε δουρὶ \nΠαιονίδην ἥρωα κατ' ἰσχίον:  οὐ δέ οἱ ἵπποι \n", "content_type": "5-lines"}, {"text": "ἐγγὺς ἔσαν προφυγεῖν, ἀάσατο δὲ μέγα θυμῷ. \nτοὺς μὲν γὰρ θεράπων ἀπάνευθ' ἔχεν, αὐτὰρ ὃ πεζὸς \nθῦνε διὰ προμάχων, εἷος φίλον ὤλεσε θυμόν. \nἝκτωρ δ' ὀξὺ νόησε κατὰ στίχας, ὦρτο δ' ἐπ' αὐτοὺς \nκεκλήγων:  ἅμα δὲ Τρώων εἵποντο φάλαγγες. \n", "content_type": "5-lines"}, {"text": "τὸν δὲ ἰδὼν ῥίγησε βοὴν ἀγαθὸς Διομήδης, \nαἶψα δ' Ὀδυσσῆα προσεφώνεεν ἐγγὺς ἐόντα:  \nνῶϊν δὴ τόδε πῆμα κυλίνδεται ὄβριμος Ἕκτωρ:  \nἀλλ' ἄγε δὴ στέωμεν καὶ ἀλεξώμεσθα μένοντες. \nἦ ῥα, καὶ ἀμπεπαλὼν προΐει δολιχόσκιον ἔγχος \n", "content_type": "5-lines"}, {"text": "καὶ βάλεν, οὐδ' ἀφάμαρτε τιτυσκόμενος κεφαλῆφιν, \nἄκρην κὰκ κόρυθα:  πλάγχθη δ' ἀπὸ χαλκόφι χαλκός, \nοὐδ' ἵκετο χρόα καλόν:  ἐρύκακε γὰρ τρυφάλεια \nτρίπτυχος αὐλῶπις, τήν οἱ πόρε Φοῖβος Ἀπόλλων. \nἝκτωρ δ' ὦκ' ἀπέλεθρον ἀνέδραμε, μίκτο δ' ὁμίλῳ, \n", "content_type": "5-lines"}, {"text": "στῆ δὲ γνὺξ ἐριπὼν καὶ ἐρείσατο χειρὶ παχείῃ \nγαίης: ἀμφὶ δὲ ὄσσε κελαινὴ νὺξ ἐκάλυψεν. \nὄφρα δὲ Τυδεΐδης μετὰ δούρατος ᾤχετ' ἐρωὴν \nτῆλε διὰ προμάχων, ὅθι οἱ καταείσατο γαίης \nτόφρ' Ἕκτωρ ἔμπνυτο, καὶ ἂψ ἐς δίφρον ὀρούσας \n", "content_type": "5-lines"}, {"text": "ἐξέλασ' ἐς πληθύν, καὶ ἀλεύατο κῆρα μέλαιναν. \nδουρὶ δ' ἐπαΐσσων προσέφη κρατερὸς Διομήδης: \nἐξ αὖ νῦν ἔφυγες θάνατον κύον:  ἦ τέ τοι ἄγχι \nἦλθε κακόν:  νῦν αὖτέ σ' ἐρύσατο Φοῖβος Ἀπόλλων \nᾧ μέλλεις εὔχεσθαι ἰὼν ἐς δοῦπον ἀκόντων. \n", "content_type": "5-lines"}, {"text": "ἦ θήν σ' ἐξανύω γε καὶ ὕστερον ἀντιβολήσας, \nεἴ πού τις καὶ ἔμοιγε θεῶν ἐπιτάρροθός ἐστι. \nνῦν αὖ τοὺς ἄλλους ἐπιείσομαι, ὅν κε κιχείω. \nἦ, καὶ Παιονίδην δουρὶ κλυτὸν ἐξενάριζεν. \nαὐτὰρ Ἀλέξανδρος Ἑλένης πόσις ἠϋκόμοιο \n", "content_type": "5-lines"}, {"text": "Τυδεΐδῃ ἔπι τόξα τιταίνετο ποιμένι λαῶν, \nστήλῃ κεκλιμένος ἀνδροκμήτῳ ἐπὶ τύμβῳ \nἼλου Δαρδανίδαο, παλαιοῦ δημογέροντος. \nἤτοι ὃ μὲν θώρηκα Ἀγαστρόφου ἰφθίμοιο \nαἴνυτ' ἀπὸ στήθεσφι παναίολον ἀσπίδα τ' ὤμων \n", "content_type": "5-lines"}, {"text": "καὶ κόρυθα βριαρήν:  ὃ δὲ τόξου πῆχυν ἄνελκε \nκαὶ βάλεν, οὐδ' ἄρα μιν ἅλιον βέλος ἔκφυγε χειρός, \nταρσὸν δεξιτεροῖο ποδός: διὰ δ' ἀμπερὲς ἰὸς \nἐν γαίῃ κατέπηκτο:  ὃ δὲ μάλα ἡδὺ γελάσσας \nἐκ λόχου ἀμπήδησε καὶ εὐχόμενος ἔπος ηὔδα:  \n", "content_type": "5-lines"}, {"text": "βέβληαι οὐδ' ἅλιον βέλος ἔκφυγεν:  ὡς ὄφελόν τοι \nνείατον ἐς κενεῶνα βαλὼν ἐκ θυμὸν ἑλέσθαι. \nοὕτω κεν καὶ Τρῶες ἀνέπνευσαν κακότητος, \nοἵ τέ σε πεφρίκασι λέονθ' ὡς μηκάδες αἶγες. \nτὸν δ' οὐ ταρβήσας προσέφη κρατερὸς Διομήδης: \n", "content_type": "5-lines"}, {"text": "τοξότα λωβητὴρ κέρᾳ ἀγλαὲ παρθενοπῖπα \nεἰ μὲν δὴ ἀντίβιον σὺν τεύχεσι πειρηθείης, \nοὐκ ἄν τοι χραίσμῃσι βιὸς καὶ ταρφέες ἰοί:  \nνῦν δέ μ' ἐπιγράψας ταρσὸν ποδὸς εὔχεαι αὔτως. \nοὐκ ἀλέγω, ὡς εἴ με γυνὴ βάλοι ἢ πάϊς ἄφρων:  \n", "content_type": "5-lines"}, {"text": "κωφὸν γὰρ βέλος ἀνδρὸς ἀνάλκιδος οὐτιδανοῖο. \nἦ τ' ἄλλως ὑπ' ἐμεῖο, καὶ εἴ κ' ὀλίγον περ ἐπαύρῃ, \nὀξὺ βέλος πέλεται, καὶ ἀκήριον αἶψα τίθησι. \nτοῦ δὲ γυναικὸς μέν τ' ἀμφίδρυφοί εἰσι παρειαί, \nπαῖδες δ' ὀρφανικοί:  ὃ δέ θ' αἵματι γαῖαν ἐρεύθων \n", "content_type": "5-lines"}, {"text": "πύθεται, οἰωνοὶ δὲ περὶ πλέες ἠὲ γυναῖκες. \nὣς φάτο, τοῦ δ' Ὀδυσεὺς δουρικλυτὸς ἐγγύθεν ἐλθὼν \nἔστη πρόσθ':  ὃ δ' ὄπισθε καθεζόμενος βέλος ὠκὺ \nἐκ ποδὸς ἕλκ', ὀδύνη δὲ διὰ χροὸς ἦλθ' ἀλεγεινή. \nἐς δίφρον δ' ἀνόρουσε, καὶ ἡνιόχῳ ἐπέτελλε \n", "content_type": "5-lines"}, {"text": "νηυσὶν ἔπι γλαφυρῇσιν ἐλαυνέμεν:  ἤχθετο γὰρ κῆρ. \nοἰώθη δ' Ὀδυσεὺς δουρὶ κλυτός, οὐδέ τις αὐτῷ \nἈργείων παρέμεινεν, ἐπεὶ φόβος ἔλλαβε πάντας: \nὀχθήσας δ' ἄρα εἶπε πρὸς ὃν μεγαλήτορα θυμόν:  \nὤ μοι ἐγὼ τί πάθω; μέγα μὲν κακὸν αἴ κε φέβωμαι \n", "content_type": "5-lines"}, {"text": "πληθὺν ταρβήσας: τὸ δὲ ῥίγιον αἴ κεν ἁλώω \nμοῦνος: τοὺς δ' ἄλλους Δαναοὺς ἐφόβησε Κρονίων. \nἀλλὰ τί ἤ μοι ταῦτα φίλος διελέξατο θυμός; \nοἶδα γὰρ ὅττι κακοὶ μὲν ἀποίχονται πολέμοιο, \nὃς δέ κ' ἀριστεύῃσι μάχῃ ἔνι τὸν δὲ μάλα χρεὼ \n", "content_type": "5-lines"}, {"text": "ἑστάμεναι κρατερῶς, ἤ τ' ἔβλητ' ἤ τ' ἔβαλ' ἄλλον. \nεἷος ὃ ταῦθ' ὥρμαινε κατὰ φρένα καὶ κατὰ θυμόν, \nτόφρα δ' ἐπὶ Τρώων στίχες ἤλυθον ἀσπιστάων, \nἔλσαν δ' ἐν μέσσοισι, μετὰ σφίσι πῆμα τιθέντες. \nὡς δ' ὅτε κάπριον ἀμφὶ κύνες θαλεροί τ' αἰζηοὶ \n", "content_type": "5-lines"}, {"text": "σεύωνται, ὃ δέ τ' εἶσι βαθείης ἐκ ξυλόχοιο \nθήγων λευκὸν ὀδόντα μετὰ γναμπτῇσι γένυσσιν, \nἀμφὶ δέ τ' ἀΐσσονται, ὑπαὶ δέ τε κόμπος ὀδόντων \nγίγνεται, οἳ δὲ μένουσιν ἄφαρ δεινόν περ ἐόντα, \nὥς ῥα τότ' ἀμφ' Ὀδυσῆα Διῒ φίλον ἐσσεύοντο \n", "content_type": "5-lines"}, {"text": "Τρῶες: ὃ δὲ πρῶτον μὲν ἀμύμονα Δηϊοπίτην \nοὔτασεν ὦμον ὕπερθεν ἐπάλμενος ὀξέϊ δουρί, \nαὐτὰρ ἔπειτα Θόωνα καὶ Ἔννομον ἐξενάριξε. \nΧερσιδάμαντα δ' ἔπειτα καθ' ἵππων ἀΐξαντα \nδουρὶ κατὰ πρότμησιν ὑπ' ἀσπίδος ὀμφαλοέσσης \n", "content_type": "5-lines"}, {"text": "νύξεν:  ὃ δ' ἐν κονίῃσι πεσὼν ἕλε γαῖαν ἀγοστῷ. \nτοὺς μὲν ἔασ', ὃ δ' ἄρ' Ἱππασίδην Χάροπ' οὔτασε δουρὶ \nαὐτοκασίγνητον εὐηφενέος Σώκοιο. \nτῷ δ' ἐπαλεξήσων Σῶκος κίεν ἰσόθεος φώς, \nστῆ δὲ μάλ' ἐγγὺς ἰὼν καί μιν πρὸς μῦθον ἔειπεν \n", "content_type": "5-lines"}, {"text": "ὦ Ὀδυσεῦ πολύαινε δόλων ἆτ' ἠδὲ πόνοιο \nσήμερον ἢ δοιοῖσιν ἐπεύξεαι Ἱππασίδῃσι \nτοιώδ' ἄνδρε κατακτείνας καὶ τεύχε' ἀπούρας, \nἤ κεν ἐμῷ ὑπὸ δουρὶ τυπεὶς ἀπὸ θυμὸν ὀλέσσῃς. \nὣς εἰπὼν οὔτησε κατ' ἀσπίδα πάντοσ' ἐΐσην. \n", "content_type": "5-lines"}, {"text": "διὰ μὲν ἀσπίδος ἦλθε φαεινῆς ὄβριμον ἔγχος, \nκαὶ διὰ θώρηκος πολυδαιδάλου ἠρήρειστο, \nπάντα δ' ἀπὸ πλευρῶν χρόα ἔργαθεν, οὐδ' ἔτ' ἔασε \nΠαλλὰς Ἀθηναίη μιχθήμεναι ἔγκασι φωτός. \nγνῶ δ' Ὀδυσεὺς ὅ οἱ οὔ τι τέλος κατακαίριον ἦλθεν, \n", "content_type": "5-lines"}, {"text": "ἂψ δ' ἀναχωρήσας Σῶκον πρὸς μῦθον ἔειπεν:  \nἆ δείλ' ἦ μάλα δή σε κιχάνεται αἰπὺς ὄλεθρος. \nἤτοι μέν ῥ' ἔμ' ἔπαυσας ἐπὶ Τρώεσσι μάχεσθαι:  \nσοὶ δ' ἐγὼ ἐνθάδε φημὶ φόνον καὶ κῆρα μέλαιναν \nἤματι τῷδ' ἔσσεσθαι, ἐμῷ δ' ὑπὸ δουρὶ δαμέντα \n", "content_type": "5-lines"}, {"text": "εὖχος ἐμοὶ δώσειν, ψυχὴν δ' Ἄϊδι κλυτοπώλῳ. \nἦ, καὶ ὃ μὲν φύγαδ' αὖτις ὑποστρέψας ἐβεβήκει, \nτῷ δὲ μεταστρεφθέντι μεταφρένῳ ἐν δόρυ πῆξεν \nὤμων μεσσηγύς, διὰ δὲ στήθεσφιν ἔλασσε, \nδούπησεν δὲ πεσών:  ὃ δ' ἐπεύξατο δῖος Ὀδυσσεύς: \n", "content_type": "5-lines"}, {"text": "ὦ Σῶχ' Ἱππάσου υἱὲ δαΐφρονος ἱπποδάμοιο \nφθῆ σε τέλος θανάτοιο κιχήμενον, οὐδ' ὑπάλυξας. \nἆ δείλ' οὐ μὲν σοί γε πατὴρ καὶ πότνια μήτηρ \nὄσσε καθαιρήσουσι θανόντι περ, ἀλλ' οἰωνοὶ \nὠμησταὶ ἐρύουσι, περὶ πτερὰ πυκνὰ βαλόντες. \n", "content_type": "5-lines"}, {"text": "αὐτὰρ ἔμ', εἴ κε θάνω, κτεριοῦσί γε δῖοι Ἀχαιοί. \nὣς εἰπὼν Σώκοιο δαΐφρονος ὄβριμον ἔγχος \nἔξω τε χροὸς ἕλκε καὶ ἀσπίδος ὀμφαλοέσσης: \nαἷμα δέ οἱ σπασθέντος ἀνέσσυτο, κῆδε δὲ θυμόν. \nΤρῶες δὲ μεγάθυμοι ὅπως ἴδον αἷμ' Ὀδυσῆος \n", "content_type": "5-lines"}, {"text": "κεκλόμενοι καθ' ὅμιλον ἐπ' αὐτῷ πάντες ἔβησαν. \nαὐτὰρ ὅ γ' ἐξοπίσω ἀνεχάζετο, αὖε δ' ἑταίρους. \nτρὶς μὲν ἔπειτ' ἤϋσεν ὅσον κεφαλὴ χάδε φωτός, \nτρὶς δ' ἄϊεν ἰάχοντος ἄρηι φίλος Μενέλαος. \nαἶψα δ' ἄρ' Αἴαντα προσεφώνεεν ἐγγὺς ἐόντα:  \n", "content_type": "5-lines"}, {"text": "Αἶαν διογενὲς Τελαμώνιε κοίρανε λαῶν \nἀμφί μ' Ὀδυσσῆος ταλασίφρονος ἵκετ' ἀϋτὴ \nτῷ ἰκέλη ὡς εἴ ἑ βιῴατο μοῦνον ἐόντα \nΤρῶες ἀποτμήξαντες ἐνὶ κρατερῇ ὑσμίνῃ. \nἀλλ' ἴομεν καθ' ὅμιλον:  ἀλεξέμεναι γὰρ ἄμεινον. \n", "content_type": "5-lines"}, {"text": "δείδω μή τι πάθῃσιν ἐνὶ Τρώεσσι μονωθεὶς \nἐσθλὸς ἐών, μεγάλη δὲ ποθὴ Δαναοῖσι γένηται. \nὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς. \nεὗρον ἔπειτ' Ὀδυσῆα Διῒ φίλον:  ἀμφὶ δ' ἄρ' αὐτὸν \nΤρῶες ἕπονθ' ὡς εἴ τε δαφοινοὶ θῶες ὄρεσφιν \n", "content_type": "5-lines"}, {"text": "ἀμφ' ἔλαφον κεραὸν βεβλημένον, ὅν τ' ἔβαλ' ἀνὴρ \nἰῷ ἀπὸ νευρῆς: τὸν μέν τ' ἤλυξε πόδεσσι \nφεύγων, ὄφρ' αἷμα λιαρὸν καὶ γούνατ' ὀρώρῃ:  \nαὐτὰρ ἐπεὶ δὴ τόν γε δαμάσσεται ὠκὺς ὀϊστός, \nὠμοφάγοι μιν θῶες ἐν οὔρεσι δαρδάπτουσιν \n", "content_type": "5-lines"}, {"text": "ἐν νέμεϊ σκιερῷ:  ἐπί τε λῖν ἤγαγε δαίμων \nσίντην:  θῶες μέν τε διέτρεσαν, αὐτὰρ ὃ δάπτει:  \nὥς ῥα τότ' ἀμφ' Ὀδυσῆα δαΐφρονα ποικιλομήτην \nΤρῶες ἕπον πολλοί τε καὶ ἄλκιμοι, αὐτὰρ ὅ γ' ἥρως \nἀΐσσων ᾧ ἔγχει ἀμύνετο νηλεὲς ἦμαρ. \n", "content_type": "5-lines"}, {"text": "Αἴας δ' ἐγγύθεν ἦλθε φέρων σάκος ἠΰτε πύργον, \nστῆ δὲ παρέξ:  Τρῶες δὲ διέτρεσαν ἄλλυδις ἄλλος. \nἤτοι τὸν Μενέλαος ἀρήϊος ἔξαγ' ὁμίλου \nχειρὸς ἔχων, εἷος θεράπων σχεδὸν ἤλασεν ἵππους. \nΑἴας δὲ Τρώεσσιν ἐπάλμενος εἷλε Δόρυκλον \n", "content_type": "5-lines"}, {"text": "Πριαμίδην νόθον υἱόν, ἔπειτα δὲ Πάνδοκον οὖτα, \nοὖτα δὲ Λύσανδρον καὶ Πύρασον ἠδὲ Πυλάρτην. \nὡς δ' ὁπότε πλήθων ποταμὸς πεδίον δὲ κάτεισι \nχειμάρρους κατ' ὄρεσφιν ὀπαζόμενος Διὸς ὄμβρῳ, \nπολλὰς δὲ δρῦς ἀζαλέας, πολλὰς δέ τε πεύκας \n", "content_type": "5-lines"}, {"text": "ἐσφέρεται, πολλὸν δέ τ' ἀφυσγετὸν εἰς ἅλα βάλλει, \nὣς ἔφεπε κλονέων πεδίον τότε φαίδιμος Αἴας, \nδαΐζων ἵππους τε καὶ ἀνέρας: οὐδέ πω Ἕκτωρ \nπεύθετ', ἐπεί ῥα μάχης ἐπ' ἀριστερὰ μάρνατο πάσης \nὄχθας πὰρ ποταμοῖο Σκαμάνδρου, τῇ ῥα μάλιστα \n", "content_type": "5-lines"}, {"text": "ἀνδρῶν πῖπτε κάρηνα, βοὴ δ' ἄσβεστος ὀρώρει \nΝέστορά τ' ἀμφὶ μέγαν καὶ ἀρήϊον Ἰδομενῆα. \nἝκτωρ μὲν μετὰ τοῖσιν ὁμίλει μέρμερα ῥέζων \nἔγχεΐ θ' ἱπποσύνῃ τε, νέων δ' ἀλάπαζε φάλαγγας: \nοὐδ' ἄν πω χάζοντο κελεύθου δῖοι Ἀχαιοὶ \n", "content_type": "5-lines"}, {"text": "εἰ μὴ Ἀλέξανδρος Ἑλένης πόσις ἠϋκόμοιο \nπαῦσεν ἀριστεύοντα Μαχάονα ποιμένα λαῶν, \nἰῷ τριγλώχινι βαλὼν κατὰ δεξιὸν ὦμον. \nτῷ ῥα περίδεισαν μένεα πνείοντες Ἀχαιοὶ \nμή πώς μιν πολέμοιο μετακλινθέντος ἕλοιεν. \n", "content_type": "5-lines"}, {"text": "αὐτίκα δ' Ἰδομενεὺς προσεφώνεε Νέστορα δῖον:  \nὦ Νέστορ Νηληϊάδη μέγα κῦδος Ἀχαιῶν \nἄγρει σῶν ὀχέων ἐπιβήσεο, πὰρ δὲ Μαχάων \nβαινέτω, ἐς νῆας δὲ τάχιστ' ἔχε μώνυχας ἵππους: \nἰητρὸς γὰρ ἀνὴρ πολλῶν ἀντάξιος ἄλλων \n", "content_type": "5-lines"}, {"text": "ἰούς τ' ἐκτάμνειν ἐπί τ' ἤπια φάρμακα πάσσειν. \nὣς ἔφατ', οὐδ' ἀπίθησε Γερήνιος ἱππότα Νέστωρ. \nαὐτίκα δ' ὧν ὀχέων ἐπεβήσετο, πὰρ δὲ Μαχάων \nβαῖν' Ἀσκληπιοῦ υἱὸς ἀμύμονος ἰητῆρος: \nμάστιξεν δ' ἵππους, τὼ δ' οὐκ ἀέκοντε πετέσθην \n", "content_type": "5-lines"}, {"text": "νῆας ἔπι γλαφυράς: τῇ γὰρ φίλον ἔπλετο θυμῷ. \nΚεβριόνης δὲ Τρῶας ὀρινομένους ἐνόησεν \nἝκτορι παρβεβαώς, καί μιν πρὸς μῦθον ἔειπεν:  \nἝκτορ νῶϊ μὲν ἐνθάδ' ὁμιλέομεν Δαναοῖσιν \nἐσχατιῇ πολέμοιο δυσηχέος: οἳ δὲ δὴ ἄλλοι \n", "content_type": "5-lines"}, {"text": "Τρῶες ὀρίνονται ἐπιμὶξ ἵπποι τε καὶ αὐτοί. \nΑἴας δὲ κλονέει Τελαμώνιος: εὖ δέ μιν ἔγνων:  \nεὐρὺ γὰρ ἀμφ' ὤμοισιν ἔχει σάκος: ἀλλὰ καὶ ἡμεῖς \nκεῖσ' ἵππους τε καὶ ἅρμ' ἰθύνομεν, ἔνθα μάλιστα \nἱππῆες πεζοί τε κακὴν ἔριδα προβαλόντες \n", "content_type": "5-lines"}, {"text": "ἀλλήλους ὀλέκουσι, βοὴ δ' ἄσβεστος ὄρωρεν. \nὣς ἄρα φωνήσας ἵμασεν καλλίτριχας ἵππους \nμάστιγι λιγυρῇ:  τοὶ δὲ πληγῆς ἀΐοντες \nῥίμφ' ἔφερον θοὸν ἅρμα μετὰ Τρῶας καὶ Ἀχαιοὺς \nστείβοντες νέκυάς τε καὶ ἀσπίδας: αἵματι δ' ἄξων \n", "content_type": "5-lines"}, {"text": "νέρθεν ἅπας πεπάλακτο καὶ ἄντυγες αἳ περὶ δίφρον, \nἃς ἄρ' ἀφ' ἱππείων ὁπλέων ῥαθάμιγγες ἔβαλλον \nαἵ τ' ἀπ' ἐπισσώτρων. ὃ δὲ ἵετο δῦναι ὅμιλον \nἀνδρόμεον ῥῆξαί τε μετάλμενος: ἐν δὲ κυδοιμὸν \nἧκε κακὸν Δαναοῖσι, μίνυνθα δὲ χάζετο δουρός. \n", "content_type": "5-lines"}, {"text": "αὐτὰρ ὃ τῶν ἄλλων ἐπεπωλεῖτο στίχας ἀνδρῶν \nἔγχεΐ τ' ἄορί τε μεγάλοισί τε χερμαδίοισιν, \nΑἴαντος δ' ἀλέεινε μάχην Τελαμωνιάδαο. \nΖεὺς δὲ πατὴρ Αἴανθ' ὑψίζυγος ἐν φόβον ὦρσε:  \nστῆ δὲ ταφών, ὄπιθεν δὲ σάκος βάλεν ἑπταβόειον, \n", "content_type": "5-lines"}, {"text": "τρέσσε δὲ παπτήνας ἐφ' ὁμίλου θηρὶ ἐοικὼς \nἐντροπαλιζόμενος ὀλίγον γόνυ γουνὸς ἀμείβων. \nὡς δ' αἴθωνα λέοντα βοῶν ἀπὸ μεσσαύλοιο \nἐσσεύαντο κύνες τε καὶ ἀνέρες ἀγροιῶται, \nοἵ τέ μιν οὐκ εἰῶσι βοῶν ἐκ πῖαρ ἑλέσθαι \n", "content_type": "5-lines"}, {"text": "πάννυχοι ἐγρήσσοντες: ὃ δὲ κρειῶν ἐρατίζων \nἰθύει, ἀλλ' οὔ τι πρήσσει:  θαμέες γὰρ ἄκοντες \nἀντίον ἀΐσσουσι θρασειάων ἀπὸ χειρῶν \nκαιόμεναί τε δεταί, τάς τε τρεῖ ἐσσύμενός περ:  \nἠῶθεν δ' ἀπὸ νόσφιν ἔβη τετιηότι θυμῷ:  \n", "content_type": "5-lines"}, {"text": "ὣς Αἴας τότ' ἀπὸ Τρώων τετιημένος ἦτορ \nἤϊε πόλλ' ἀέκων:  περὶ γὰρ δίε νηυσὶν Ἀχαιῶν. \nὡς δ' ὅτ' ὄνος παρ' ἄρουραν ἰὼν ἐβιήσατο παῖδας \nνωθής, ᾧ δὴ πολλὰ περὶ ῥόπαλ' ἀμφὶς ἐάγῃ, \nκείρει τ' εἰσελθὼν βαθὺ λήϊον:  οἳ δέ τε παῖδες \n", "content_type": "5-lines"}, {"text": "τύπτουσιν ῥοπάλοισι:  βίη δέ τε νηπίη αὐτῶν:  \nσπουδῇ τ' ἐξήλασσαν, ἐπεί τ' ἐκορέσσατο φορβῆς: \nὣς τότ' ἔπειτ' Αἴαντα μέγαν Τελαμώνιον υἱὸν \nΤρῶες ὑπέρθυμοι πολυηγερέες τ' ἐπίκουροι \nνύσσοντες ξυστοῖσι μέσον σάκος αἰὲν ἕποντο. \n", "content_type": "5-lines"}, {"text": "Αἴας δ' ἄλλοτε μὲν μνησάσκετο θούριδος ἀλκῆς \nαὖτις ὑποστρεφθείς, καὶ ἐρητύσασκε φάλαγγας \nΤρώων ἱπποδάμων:  ὁτὲ δὲ τρωπάσκετο φεύγειν. \nπάντας δὲ προέεργε θοὰς ἐπὶ νῆας ὁδεύειν, \nαὐτὸς δὲ Τρώων καὶ Ἀχαιῶν θῦνε μεσηγὺ \n", "content_type": "5-lines"}, {"text": "ἱστάμενος: τὰ δὲ δοῦρα θρασειάων ἀπὸ χειρῶν \nἄλλα μὲν ἐν σάκεϊ μεγάλῳ πάγεν ὄρμενα πρόσσω, \nπολλὰ δὲ καὶ μεσσηγύ, πάρος χρόα λευκὸν ἐπαυρεῖν, \nἐν γαίῃ ἵσταντο λιλαιόμενα χροὸς ἆσαι. \nτὸν δ' ὡς οὖν ἐνόησ' Εὐαίμονος ἀγλαὸς υἱὸς \n", "content_type": "5-lines"}, {"text": "Εὐρύπυλος πυκινοῖσι βιαζόμενον βελέεσσι, \nστῆ ῥα παρ' αὐτὸν ἰών, καὶ ἀκόντισε δουρὶ φαεινῷ, \nκαὶ βάλε Φαυσιάδην Ἀπισάονα ποιμένα λαῶν \nἧπαρ ὑπὸ πραπίδων, εἶθαρ δ' ὑπὸ γούνατ' ἔλυσεν:  \nΕὐρύπυλος δ' ἐπόρουσε καὶ αἴνυτο τεύχε' ἀπ' ὤμων. \n", "content_type": "5-lines"}, {"text": "τὸν δ' ὡς οὖν ἐνόησεν Ἀλέξανδρος θεοειδὴς \nτεύχε' ἀπαινύμενον Ἀπισάονος, αὐτίκα τόξον \nἕλκετ' ἐπ' Εὐρυπύλῳ, καί μιν βάλε μηρὸν ὀϊστῷ \nδεξιόν:  ἐκλάσθη δὲ δόναξ, ἐβάρυνε δὲ μηρόν. \nἂψ δ' ἑτάρων εἰς ἔθνος ἐχάζετο κῆρ' ἀλεείνων, \n", "content_type": "5-lines"}, {"text": "ἤϋσεν δὲ διαπρύσιον Δαναοῖσι γεγωνώς: \nὦ φίλοι Ἀργείων ἡγήτορες ἠδὲ μέδοντες \nστῆτ' ἐλελιχθέντες καὶ ἀμύνετε νηλεὲς ἦμαρ \nΑἴανθ', ὃς βελέεσσι βιάζεται, οὐδέ ἕ φημι \nφεύξεσθ' ἐκ πολέμοιο δυσηχέος: ἀλλὰ μάλ' ἄντην \n", "content_type": "5-lines"}, {"text": "ἵστασθ' ἀμφ' Αἴαντα μέγαν Τελαμώνιον υἱόν. \nὣς ἔφατ' Εὐρύπυλος βεβλημένος: οἳ δὲ παρ' αὐτὸν \nπλησίοι ἔστησαν σάκε' ὤμοισι κλίναντες \nδούρατ' ἀνασχόμενοι:  τῶν δ' ἀντίος ἤλυθεν Αἴας. \nστῆ δὲ μεταστρεφθείς, ἐπεὶ ἵκετο ἔθνος ἑταίρων. \n", "content_type": "5-lines"}, {"text": "ὣς οἳ μὲν μάρναντο δέμας πυρὸς αἰθομένοιο:  \nΝέστορα δ' ἐκ πολέμοιο φέρον Νηλήϊαι ἵπποι \nἱδρῶσαι, ἦγον δὲ Μαχάονα ποιμένα λαῶν. \nτὸν δὲ ἰδὼν ἐνόησε ποδάρκης δῖος Ἀχιλλεύς: \nἑστήκει γὰρ ἐπὶ πρυμνῇ μεγακήτεϊ νηῒ \n", "content_type": "5-lines"}, {"text": "εἰσορόων πόνον αἰπὺν ἰῶκά τε δακρυόεσσαν. \nαἶψα δ' ἑταῖρον ἑὸν Πατροκλῆα προσέειπε \nφθεγξάμενος παρὰ νηός: ὃ δὲ κλισίηθεν ἀκούσας \nἔκμολεν ἶσος Ἄρηϊ, κακοῦ δ' ἄρα οἱ πέλεν ἀρχή. \nτὸν πρότερος προσέειπε Μενοιτίου ἄλκιμος υἱός: \n", "content_type": "5-lines"}, {"text": "τίπτέ με κικλήσκεις Ἀχιλεῦ; τί δέ σε χρεὼ ἐμεῖο; \nτὸν δ' ἀπαμειβόμενος προσέφη πόδας ὠκὺς Ἀχιλλεύς: \nδῖε Μενοιτιάδη τῷ ἐμῷ κεχαρισμένε θυμῷ \nνῦν ὀΐω περὶ γούνατ' ἐμὰ στήσεσθαι Ἀχαιοὺς \nλισσομένους: χρειὼ γὰρ ἱκάνεται οὐκέτ' ἀνεκτός. \n", "content_type": "5-lines"}, {"text": "ἀλλ' ἴθι νῦν Πάτροκλε Διῒ φίλε Νέστορ' ἔρειο \nὅν τινα τοῦτον ἄγει βεβλημένον ἐκ πολέμοιο:  \nἤτοι μὲν τά γ' ὄπισθε Μαχάονι πάντα ἔοικε \nτῷ Ἀσκληπιάδῃ, ἀτὰρ οὐκ ἴδον ὄμματα φωτός: \nἵπποι γάρ με παρήϊξαν πρόσσω μεμαυῖαι. \n", "content_type": "5-lines"}, {"text": "ὣς φάτο, Πάτροκλος δὲ φίλῳ ἐπεπείθεθ' ἑταίρῳ, \nβῆ δὲ θέειν παρά τε κλισίας καὶ νῆας Ἀχαιῶν. \nοἳ δ' ὅτε δὴ κλισίην Νηληϊάδεω ἀφίκοντο, \nαὐτοὶ μέν ῥ' ἀπέβησαν ἐπὶ χθόνα πουλυβότειραν, \nἵππους δ' Εὐρυμέδων θεράπων λύε τοῖο γέροντος \n", "content_type": "5-lines"}, {"text": "ἐξ ὀχέων:  τοὶ δ' ἱδρῶ ἀπεψύχοντο χιτώνων \nστάντε ποτὶ πνοιὴν παρὰ θῖν' ἁλός: αὐτὰρ ἔπειτα \nἐς κλισίην ἐλθόντες ἐπὶ κλισμοῖσι κάθιζον. \nτοῖσι δὲ τεῦχε κυκειῶ ἐϋπλόκαμος Ἑκαμήδη, \nτὴν ἄρετ' ἐκ Τενέδοιο γέρων, ὅτε πέρσεν Ἀχιλλεύς, \n", "content_type": "5-lines"}, {"text": "θυγατέρ' Ἀρσινόου μεγαλήτορος, ἥν οἱ Ἀχαιοὶ \nἔξελον οὕνεκα βουλῇ ἀριστεύεσκεν ἁπάντων. \nἥ σφωϊν πρῶτον μὲν ἐπιπροΐηλε τράπεζαν \nκαλὴν κυανόπεζαν ἐΰξοον, αὐτὰρ ἐπ' αὐτῆς \nχάλκειον κάνεον, ἐπὶ δὲ κρόμυον ποτῷ ὄψον, \n", "content_type": "5-lines"}, {"text": "ἠδὲ μέλι χλωρόν, παρὰ δ' ἀλφίτου ἱεροῦ ἀκτήν, \nπὰρ δὲ δέπας περικαλλές, ὃ οἴκοθεν ἦγ' ὁ γεραιός, \nχρυσείοις ἥλοισι πεπαρμένον:  οὔατα δ' αὐτοῦ \nτέσσαρ' ἔσαν, δοιαὶ δὲ πελειάδες ἀμφὶς ἕκαστον \nχρύσειαι νεμέθοντο, δύω δ' ὑπὸ πυθμένες ἦσαν. \n", "content_type": "5-lines"}, {"text": "ἄλλος μὲν μογέων ἀποκινήσασκε τραπέζης \nπλεῖον ἐόν, Νέστωρ δ' ὁ γέρων ἀμογητὶ ἄειρεν. \nἐν τῷ ῥά σφι κύκησε γυνὴ ἐϊκυῖα θεῇσιν \nοἴνῳ Πραμνείῳ, ἐπὶ δ' αἴγειον κνῆ τυρὸν \nκνήστι χαλκείῃ, ἐπὶ δ' ἄλφιτα λευκὰ πάλυνε, \n", "content_type": "5-lines"}, {"text": "πινέμεναι δ' ἐκέλευσεν, ἐπεί ῥ' ὥπλισσε κυκειῶ. \nτὼ δ' ἐπεὶ οὖν πίνοντ' ἀφέτην πολυκαγκέα δίψαν \nμύθοισιν τέρποντο πρὸς ἀλλήλους ἐνέποντες, \nΠάτροκλος δὲ θύρῃσιν ἐφίστατο ἰσόθεος φώς. \nτὸν δὲ ἰδὼν ὁ γεραιὸς ἀπὸ θρόνου ὦρτο φαεινοῦ, \n", "content_type": "5-lines"}, {"text": "ἐς δ' ἄγε χειρὸς ἑλών, κατὰ δ' ἑδριάασθαι ἄνωγε. \nΠάτροκλος δ' ἑτέρωθεν ἀναίνετο εἶπέ τε μῦθον:  \nοὐχ ἕδος ἐστὶ γεραιὲ διοτρεφές, οὐδέ με πείσεις. \nαἰδοῖος νεμεσητὸς ὅ με προέηκε πυθέσθαι \nὅν τινα τοῦτον ἄγεις βεβλημένον:  ἀλλὰ καὶ αὐτὸς \n", "content_type": "5-lines"}, {"text": "γιγνώσκω, ὁρόω δὲ Μαχάονα ποιμένα λαῶν. \nνῦν δὲ ἔπος ἐρέων πάλιν ἄγγελος εἶμ' Ἀχιλῆϊ. \nεὖ δὲ σὺ οἶσθα γεραιὲ διοτρεφές, οἷος ἐκεῖνος \nδεινὸς ἀνήρ:  τάχα κεν καὶ ἀναίτιον αἰτιόῳτο. \nτὸν δ' ἠμείβετ' ἔπειτα Γερήνιος ἱππότα Νέστωρ:  \n", "content_type": "5-lines"}, {"text": "τίπτε τὰρ ὧδ' Ἀχιλεὺς ὀλοφύρεται υἷας Ἀχαιῶν, \nὅσσοι δὴ βέλεσιν βεβλήαται; οὐδέ τι οἶδε \nπένθεος, ὅσσον ὄρωρε κατὰ στρατόν:  οἳ γὰρ ἄριστοι \nἐν νηυσὶν κέαται βεβλημένοι οὐτάμενοί τε. \nβέβληται μὲν ὃ Τυδεΐδης κρατερὸς Διομήδης, \n", "content_type": "5-lines"}, {"text": "οὔτασται δ' Ὀδυσεὺς δουρὶ κλυτὸς ἠδ' Ἀγαμέμνων:  \nβέβληται δὲ καὶ Εὐρύπυλος κατὰ μηρὸν ὀϊστῷ:  \nτοῦτον δ' ἄλλον ἐγὼ νέον ἤγαγον ἐκ πολέμοιο \nἰῷ ἀπὸ νευρῆς βεβλημένον. αὐτὰρ Ἀχιλλεὺς \nἐσθλὸς ἐὼν Δαναῶν οὐ κήδεται οὐδ' ἐλεαίρει. \n", "content_type": "5-lines"}, {"text": "ἦ μένει εἰς ὅ κε δὴ νῆες θοαὶ ἄγχι θαλάσσης \nἈργείων ἀέκητι πυρὸς δηΐοιο θέρωνται, \nαὐτοί τε κτεινώμεθ' ἐπισχερώ; οὐ γὰρ ἐμὴ ἲς \nἔσθ' οἵη πάρος ἔσκεν ἐνὶ γναμπτοῖσι μέλεσσιν. \nεἴθ' ὣς ἡβώοιμι βίη δέ μοι ἔμπεδος εἴη \n", "content_type": "5-lines"}, {"text": "ὡς ὁπότ' Ἠλείοισι καὶ ἡμῖν νεῖκος ἐτύχθη \nἀμφὶ βοηλασίῃ, ὅτ' ἐγὼ κτάνον Ἰτυμονῆα \nἐσθλὸν Ὑπειροχίδην, ὃς ἐν Ἤλιδι ναιετάασκε, \nῥύσι' ἐλαυνόμενος: ὃ δ' ἀμύνων ᾗσι βόεσσιν \nἔβλητ' ἐν πρώτοισιν ἐμῆς ἀπὸ χειρὸς ἄκοντι, \n", "content_type": "5-lines"}, {"text": "κὰδ δ' ἔπεσεν, λαοὶ δὲ περίτρεσαν ἀγροιῶται. \nληΐδα δ' ἐκ πεδίου συνελάσσαμεν ἤλιθα πολλὴν \nπεντήκοντα βοῶν ἀγέλας, τόσα πώεα οἰῶν, \nτόσσα συῶν συβόσια, τόσ' αἰπόλια πλατέ' αἰγῶν, \nἵππους δὲ ξανθὰς ἑκατὸν καὶ πεντήκοντα \n", "content_type": "5-lines"}, {"text": "πάσας θηλείας, πολλῇσι δὲ πῶλοι ὑπῆσαν. \nκαὶ τὰ μὲν ἠλασάμεσθα Πύλον Νηλήϊον εἴσω \nἐννύχιοι προτὶ ἄστυ:  γεγήθει δὲ φρένα Νηλεύς, \nοὕνεκά μοι τύχε πολλὰ νέῳ πόλεμον δὲ κιόντι. \nκήρυκες δ' ἐλίγαινον ἅμ' ἠοῖ φαινομένηφι \n", "content_type": "5-lines"}, {"text": "τοὺς ἴμεν οἷσι χρεῖος ὀφείλετ' ἐν Ἤλιδι δίῃ:  \nοἳ δὲ συναγρόμενοι Πυλίων ἡγήτορες ἄνδρες \nδαίτρευον:  πολέσιν γὰρ Ἐπειοὶ χρεῖος ὄφειλον, \nὡς ἡμεῖς παῦροι κεκακωμένοι ἐν Πύλῳ ἦμεν:  \nἐλθὼν γάρ ῥ' ἐκάκωσε βίη Ἡρακληείη \n", "content_type": "5-lines"}, {"text": "τῶν προτέρων ἐτέων, κατὰ δ' ἔκταθεν ὅσσοι ἄριστοι:  \nδώδεκα γὰρ Νηλῆος ἀμύμονος υἱέες ἦμεν:  \nτῶν οἶος λιπόμην, οἳ δ' ἄλλοι πάντες ὄλοντο. \nταῦθ' ὑπερηφανέοντες Ἐπειοὶ χαλκοχίτωνες \nἡμέας ὑβρίζοντες ἀτάσθαλα μηχανόωντο. \n", "content_type": "5-lines"}, {"text": "ἐκ δ' ὃ γέρων ἀγέλην τε βοῶν καὶ πῶϋ μέγ' οἰῶν \nεἵλετο κρινάμενος τριηκόσι' ἠδὲ νομῆας. \nκαὶ γὰρ τῷ χρεῖος μέγ' ὀφείλετ' ἐν Ἤλιδι δίῃ \nτέσσαρες ἀθλοφόροι ἵπποι αὐτοῖσιν ὄχεσφιν \nἐλθόντες μετ' ἄεθλα:  περὶ τρίποδος γὰρ ἔμελλον \n", "content_type": "5-lines"}, {"text": "θεύσεσθαι:  τοὺς δ' αὖθι ἄναξ ἀνδρῶν Αὐγείας \nκάσχεθε, τὸν δ' ἐλατῆρ' ἀφίει ἀκαχήμενον ἵππων. \nτῶν ὃ γέρων ἐπέων κεχολωμένος ἠδὲ καὶ ἔργων \nἐξέλετ' ἄσπετα πολλά:  τὰ δ' ἄλλ' ἐς δῆμον ἔδωκε \nδαιτρεύειν, μή τίς οἱ ἀτεμβόμενος κίοι ἴσης. \n", "content_type": "5-lines"}, {"text": "ἡμεῖς μὲν τὰ ἕκαστα διείπομεν, ἀμφί τε ἄστυ \nἕρδομεν ἱρὰ θεοῖς: οἳ δὲ τρίτῳ ἤματι πάντες \nἦλθον ὁμῶς αὐτοί τε πολεῖς καὶ μώνυχες ἵπποι \nπανσυδίῃ:  μετὰ δέ σφι Μολίονε θωρήσσοντο \nπαῖδ' ἔτ' ἐόντ', οὔ πω μάλα εἰδότε θούριδος ἀλκῆς. \n", "content_type": "5-lines"}, {"text": "ἔστι δέ τις Θρυόεσσα πόλις αἰπεῖα κολώνη \nτηλοῦ ἐπ' Ἀλφειῷ, νεάτη Πύλου ἠμαθόεντος: \nτὴν ἀμφεστρατόωντο διαρραῖσαι μεμαῶτες. \nἀλλ' ὅτε πᾶν πεδίον μετεκίαθον, ἄμμι δ' Ἀθήνη \nἄγγελος ἦλθε θέουσ' ἀπ' Ὀλύμπου θωρήσσεσθαι \n", "content_type": "5-lines"}, {"text": "ἔννυχος, οὐδ' ἀέκοντα Πύλον κάτα λαὸν ἄγειρεν \nἀλλὰ μάλ' ἐσσυμένους πολεμίζειν. οὐδέ με Νηλεὺς \nεἴα θωρήσσεσθαι, ἀπέκρυψεν δέ μοι ἵππους: \nοὐ γάρ πώ τί μ' ἔφη ἴδμεν πολεμήϊα ἔργα. \nἀλλὰ καὶ ὧς ἱππεῦσι μετέπρεπον ἡμετέροισι \n", "content_type": "5-lines"}, {"text": "καὶ πεζός περ ἐών, ἐπεὶ ὧς ἄγε νεῖκος Ἀθήνη. \nἔστι δέ τις ποταμὸς Μινυήϊος εἰς ἅλα βάλλων \nἐγγύθεν Ἀρήνης, ὅθι μείναμεν Ἠῶ δῖαν \nἱππῆες Πυλίων, τὰ δ' ἐπέρρεον ἔθνεα πεζῶν. \nἔνθεν πανσυδίῃ σὺν τεύχεσι θωρηχθέντες \n", "content_type": "5-lines"}, {"text": "ἔνδιοι ἱκόμεσθ' ἱερὸν ῥόον Ἀλφειοῖο. \nἔνθα Διὶ ῥέξαντες ὑπερμενεῖ ἱερὰ καλά, \nταῦρον δ' Ἀλφειῷ, ταῦρον δὲ Ποσειδάωνι, \nαὐτὰρ Ἀθηναίη γλαυκώπιδι βοῦν ἀγελαίην, \nδόρπον ἔπειθ' ἑλόμεσθα κατὰ στρατὸν ἐν τελέεσσι, \n", "content_type": "5-lines"}, {"text": "καὶ κατεκοιμήθημεν ἐν ἔντεσιν οἷσιν ἕκαστος \nἀμφὶ ῥοὰς ποταμοῖο. ἀτὰρ μεγάθυμοι Ἐπειοὶ \nἀμφέσταν δὴ ἄστυ διαρραῖσαι μεμαῶτες: \nἀλλά σφι προπάροιθε φάνη μέγα ἔργον Ἄρηος: \nεὖτε γὰρ ἠέλιος φαέθων ὑπερέσχεθε γαίης, \n", "content_type": "5-lines"}, {"text": "συμφερόμεσθα μάχῃ Διί τ' εὐχόμενοι καὶ Ἀθήνῃ. \nἀλλ' ὅτε δὴ Πυλίων καὶ Ἐπειῶν ἔπλετο νεῖκος, \nπρῶτος ἐγὼν ἕλον ἄνδρα, κόμισσα δὲ μώνυχας ἵππους, \nΜούλιον αἰχμητήν:  γαμβρὸς δ' ἦν Αὐγείαο, \nπρεσβυτάτην δὲ θύγατρ' εἶχε ξανθὴν Ἀγαμήδην, \n", "content_type": "5-lines"}, {"text": "ἣ τόσα φάρμακα ᾔδη ὅσα τρέφει εὐρεῖα χθών. \nτὸν μὲν ἐγὼ προσιόντα βάλον χαλκήρεϊ δουρί, \nἤριπε δ' ἐν κονίῃσιν:  ἐγὼ δ' ἐς δίφρον ὀρούσας \nστῆν ῥα μετὰ προμάχοισιν:  ἀτὰρ μεγάθυμοι Ἐπειοὶ \nἔτρεσαν ἄλλυδις ἄλλος, ἐπεὶ ἴδον ἄνδρα πεσόντα \n", "content_type": "5-lines"}, {"text": "ἡγεμόν' ἱππήων, ὃς ἀριστεύεσκε μάχεσθαι. \nαὐτὰρ ἐγὼν ἐπόρουσα κελαινῇ λαίλαπι ἶσος, \nπεντήκοντα δ' ἕλον δίφρους, δύο δ' ἀμφὶς ἕκαστον \nφῶτες ὀδὰξ ἕλον οὖδας ἐμῷ ὑπὸ δουρὶ δαμέντες. \nκαί νύ κεν Ἀκτορίωνε Μολίονε παῖδ' ἀλάπαξα, \n", "content_type": "5-lines"}, {"text": "εἰ μή σφωε πατὴρ εὐρὺ κρείων ἐνοσίχθων \nἐκ πολέμου ἐσάωσε καλύψας ἠέρι πολλῇ. \nἔνθα Ζεὺς Πυλίοισι μέγα κράτος ἐγγυάλιξε:  \nτόφρα γὰρ οὖν ἑπόμεσθα διὰ σπιδέος πεδίοιο \nκτείνοντές τ' αὐτοὺς ἀνά τ' ἔντεα καλὰ λέγοντες, \n", "content_type": "5-lines"}, {"text": "ὄφρ' ἐπὶ Βουπρασίου πολυπύρου βήσαμεν ἵππους \nπέτρης τ' Ὠλενίης, καὶ Ἀλησίου ἔνθα κολώνη \nκέκληται:  ὅθεν αὖτις ἀπέτραπε λαὸν Ἀθήνη. \nἔνθ' ἄνδρα κτείνας πύματον λίπον:  αὐτὰρ Ἀχαιοὶ \nἂψ ἀπὸ Βουπρασίοιο Πύλονδ' ἔχον ὠκέας ἵππους, \n", "content_type": "5-lines"}, {"text": "πάντες δ' εὐχετόωντο θεῶν Διὶ Νέστορί τ' ἀνδρῶν. \nὣς ἔον, εἴ ποτ' ἔον γε, μετ' ἀνδράσιν. αὐτὰρ Ἀχιλλεὺς \nοἶος τῆς ἀρετῆς ἀπονήσεται:  ἦ τέ μιν οἴω \nπολλὰ μετακλαύσεσθαι ἐπεί κ' ἀπὸ λαὸς ὄληται. \nὦ πέπον ἦ μὲν σοί γε Μενοίτιος ὧδ' ἐπέτελλεν \n", "content_type": "5-lines"}, {"text": "ἤματι τῷ ὅτε σ' ἐκ Φθίης Ἀγαμέμνονι πέμπε, \nνῶϊ δέ τ' ἔνδον ἐόντες ἐγὼ καὶ δῖος Ὀδυσσεὺς \nπάντα μάλ' ἐν μεγάροις ἠκούομεν ὡς ἐπέτελλε. \nΠηλῆος δ' ἱκόμεσθα δόμους εὖ ναιετάοντας \nλαὸν ἀγείροντες κατ' Ἀχαιΐδα πουλυβότειραν. \n", "content_type": "5-lines"}, {"text": "ἔνθα δ' ἔπειθ' ἥρωα Μενοίτιον εὕρομεν ἔνδον \nἠδὲ σέ, πὰρ δ' Ἀχιλῆα:  γέρων δ' ἱππηλάτα Πηλεὺς \nπίονα μηρία καῖε βοὸς Διὶ τερπικεραύνῳ \nαὐλῆς ἐν χόρτῳ:  ἔχε δὲ χρύσειον ἄλεισον \nσπένδων αἴθοπα οἶνον ἐπ' αἰθομένοις ἱεροῖσι. \n", "content_type": "5-lines"}, {"text": "σφῶϊ μὲν ἀμφὶ βοὸς ἕπετον κρέα, νῶϊ δ' ἔπειτα \nστῆμεν ἐνὶ προθύροισι:  ταφὼν δ' ἀνόρουσεν Ἀχιλλεύς, \nἐς δ' ἄγε χειρὸς ἑλών, κατὰ δ' ἑδριάασθαι ἄνωγε, \nξείνιά τ' εὖ παρέθηκεν, ἅ τε ξείνοις θέμις ἐστίν. \nαὐτὰρ ἐπεὶ τάρπημεν ἐδητύος ἠδὲ ποτῆτος, \n", "content_type": "5-lines"}, {"text": "ἦρχον ἐγὼ μύθοιο κελεύων ὔμμ' ἅμ' ἕπεσθαι:  \nσφὼ δὲ μάλ' ἠθέλετον, τὼ δ' ἄμφω πόλλ' ἐπέτελλον. \nΠηλεὺς μὲν ᾧ παιδὶ γέρων ἐπέτελλ' Ἀχιλῆϊ \nαἰὲν ἀριστεύειν καὶ ὑπείροχον ἔμμεναι ἄλλων:  \nσοὶ δ' αὖθ' ὧδ' ἐπέτελλε Μενοίτιος Ἄκτορος υἱός: \n", "content_type": "5-lines"}, {"text": "τέκνον ἐμὸν γενεῇ μὲν ὑπέρτερός ἐστιν Ἀχιλλεύς, \nπρεσβύτερος δὲ σύ ἐσσι:  βίῃ δ' ὅ γε πολλὸν ἀμείνων. \nἀλλ' εὖ οἱ φάσθαι πυκινὸν ἔπος ἠδ' ὑποθέσθαι \nκαί οἱ σημαίνειν:  ὃ δὲ πείσεται εἰς ἀγαθόν περ. \nὣς ἐπέτελλ' ὃ γέρων, σὺ δὲ λήθεαι:  ἀλλ' ἔτι καὶ νῦν \n", "content_type": "5-lines"}, {"text": "ταῦτ' εἴποις Ἀχιλῆϊ δαΐφρονι αἴ κε πίθηται. \nτίς δ' οἶδ' εἴ κέν οἱ σὺν δαίμονι θυμὸν ὀρίναις \nπαρειπών; ἀγαθὴ δὲ παραίφασίς ἐστιν ἑταίρου. \nεἰ δέ τινα φρεσὶν ᾗσι θεοπροπίην ἀλεείνει \nκαί τινά οἱ πὰρ Ζηνὸς ἐπέφραδε πότνια μήτηρ, \n", "content_type": "5-lines"}, {"text": "ἀλλὰ σέ περ προέτω, ἅμα δ' ἄλλος λαὸς ἑπέσθω \nΜυρμιδόνων, αἴ κέν τι φόως Δαναοῖσι γένηαι:  \nκαί τοι τεύχεα καλὰ δότω πόλεμον δὲ φέρεσθαι, \nαἴ κέ σε τῷ εἴσκοντες ἀπόσχωνται πολέμοιο \nΤρῶες, ἀναπνεύσωσι δ' ἀρήϊοι υἷες Ἀχαιῶν \n", "content_type": "5-lines"}, {"text": "τειρόμενοι:  ὀλίγη δέ τ' ἀνάπνευσις πολέμοιο. \nῥεῖα δέ κ' ἀκμῆτες κεκμηότας ἄνδρας ἀϋτῇ \nὤσαισθε προτὶ ἄστυ νεῶν ἄπο καὶ κλισιάων. \nὣς φάτο, τῷ δ' ἄρα θυμὸν ἐνὶ στήθεσσιν ὄρινε, \nβῆ δὲ θέειν παρὰ νῆας ἐπ' Αἰακίδην Ἀχιλῆα. \n", "content_type": "5-lines"}, {"text": "ἀλλ' ὅτε δὴ κατὰ νῆας Ὀδυσσῆος θείοιο \nἷξε θέων Πάτροκλος, ἵνά σφ' ἀγορή τε θέμις τε \nἤην, τῇ δὴ καί σφι θεῶν ἐτετεύχατο βωμοί, \nἔνθά οἱ Εὐρύπυλος βεβλημένος ἀντεβόλησε \nδιογενὴς Εὐαιμονίδης κατὰ μηρὸν ὀϊστῷ \n", "content_type": "5-lines"}, {"text": "σκάζων ἐκ πολέμου:  κατὰ δὲ νότιος ῥέεν ἱδρὼς \nὤμων καὶ κεφαλῆς, ἀπὸ δ' ἕλκεος ἀργαλέοιο \nαἷμα μέλαν κελάρυζε:  νόος γε μὲν ἔμπεδος ἦεν. \nτὸν δὲ ἰδὼν ᾤκτειρε Μενοιτίου ἄλκιμος υἱός, \nκαί ῥ' ὀλοφυρόμενος ἔπεα πτερόεντα προσηύδα:  \n", "content_type": "5-lines"}, {"text": "ἆ δειλοὶ Δαναῶν ἡγήτορες ἠδὲ μέδοντες \nὣς ἄρ' ἐμέλλετε τῆλε φίλων καὶ πατρίδος αἴης \nἄσειν ἐν Τροίῃ ταχέας κύνας ἀργέτι δημῷ. \nἀλλ' ἄγε μοι τόδε εἰπὲ διοτρεφὲς Εὐρύπυλ' ἥρως, \nἤ ῥ' ἔτι που σχήσουσι πελώριον Ἕκτορ' Ἀχαιοί, \n", "content_type": "5-lines"}, {"text": "ἦ ἤδη φθίσονται ὑπ' αὐτοῦ δουρὶ δαμέντες; \nτὸν δ' αὖτ' Εὐρύπυλος βεβλημένος ἀντίον ηὔδα:  \nοὐκέτι διογενὲς Πατρόκλεες ἄλκαρ Ἀχαιῶν \nἔσσεται, ἀλλ' ἐν νηυσὶ μελαίνῃσιν πεσέονται. \nοἳ μὲν γὰρ δὴ πάντες, ὅσοι πάρος ἦσαν ἄριστοι, \n", "content_type": "5-lines"}, {"text": "ἐν νηυσὶν κέαται βεβλημένοι οὐτάμενοί τε \nχερσὶν ὕπο Τρώων:  τῶν δὲ σθένος ὄρνυται αἰέν. \nἀλλ' ἐμὲ μὲν σὺ σάωσον ἄγων ἐπὶ νῆα μέλαιναν, \nμηροῦ δ' ἔκταμ' ὀϊστόν, ἀπ' αὐτοῦ δ' αἷμα κελαινὸν \nνίζ' ὕδατι λιαρῷ, ἐπὶ δ' ἤπια φάρμακα πάσσε \n", "content_type": "5-lines"}, {"text": "ἐσθλά, τά σε προτί φασιν Ἀχιλλῆος δεδιδάχθαι, \nὃν Χείρων ἐδίδαξε δικαιότατος Κενταύρων. \nἰητροὶ μὲν γὰρ Ποδαλείριος ἠδὲ Μαχάων \nτὸν μὲν ἐνὶ κλισίῃσιν ὀΐομαι ἕλκος ἔχοντα \nχρηΐζοντα καὶ αὐτὸν ἀμύμονος ἰητῆρος \n", "content_type": "5-lines"}, {"text": "κεῖσθαι:  ὃ δ' ἐν πεδίῳ Τρώων μένει ὀξὺν Ἄρηα. \nτὸν δ' αὖτε προσέειπε Μενοιτίου ἄλκιμος υἱός: \nπῶς τὰρ ἔοι τάδε ἔργα; τί ῥέξομεν Εὐρύπυλ' ἥρως; \nἔρχομαι ὄφρ' Ἀχιλῆϊ δαΐφρονι μῦθον ἐνίσπω \nὃν Νέστωρ ἐπέτελλε Γερήνιος οὖρος Ἀχαιῶν:  \n", "content_type": "5-lines"}, {"text": "ἀλλ' οὐδ' ὧς περ σεῖο μεθήσω τειρομένοιο. \nἦ, καὶ ὑπὸ στέρνοιο λαβὼν ἄγε ποιμένα λαῶν \nἐς κλισίην:  θεράπων δὲ ἰδὼν ὑπέχευε βοείας. \nἔνθά μιν ἐκτανύσας ἐκ μηροῦ τάμνε μαχαίρῃ \nὀξὺ βέλος περιπευκές, ἀπ' αὐτοῦ δ' αἷμα κελαινὸν \n", "content_type": "5-lines"}]}, {"section_num": "12", "section_type": "book", "contents": [{"text": "ὣς ὃ μὲν ἐν κλισίῃσι Μενοιτίου ἄλκιμος υἱὸς \nἰᾶτ' Εὐρύπυλον βεβλημένον:  οἳ δὲ μάχοντο \nἈργεῖοι καὶ Τρῶες ὁμιλαδόν:  οὐδ' ἄρ' ἔμελλε \nτάφρος ἔτι σχήσειν Δαναῶν καὶ τεῖχος ὕπερθεν \n", "content_type": "5-lines"}, {"text": "εὐρύ, τὸ ποιήσαντο νεῶν ὕπερ, ἀμφὶ δὲ τάφρον \nἤλασαν:  οὐδὲ θεοῖσι δόσαν κλειτὰς ἑκατόμβας: \nὄφρά σφιν νῆάς τε θοὰς καὶ ληΐδα πολλὴν \nἐντὸς ἔχον ῥύοιτο:  θεῶν δ' ἀέκητι τέτυκτο \nἀθανάτων:  τὸ καὶ οὔ τι πολὺν χρόνον ἔμπεδον ἦεν. \n", "content_type": "5-lines"}, {"text": "ὄφρα μὲν Ἕκτωρ ζωὸς ἔην καὶ μήνι' Ἀχιλλεὺς \nκαὶ Πριάμοιο ἄνακτος ἀπόρθητος πόλις ἔπλεν, \nτόφρα δὲ καὶ μέγα τεῖχος Ἀχαιῶν ἔμπεδον ἦεν. \nαὐτὰρ ἐπεὶ κατὰ μὲν Τρώων θάνον ὅσσοι ἄριστοι, \nπολλοὶ δ' Ἀργείων οἳ μὲν δάμεν, οἳ δὲ λίποντο, \n", "content_type": "5-lines"}, {"text": "πέρθετο δὲ Πριάμοιο πόλις δεκάτῳ ἐνιαυτῷ, \nἈργεῖοι δ' ἐν νηυσὶ φίλην ἐς πατρίδ' ἔβησαν, \nδὴ τότε μητιόωντο Ποσειδάων καὶ Ἀπόλλων \nτεῖχος ἀμαλδῦναι ποταμῶν μένος εἰσαγαγόντες. \nὅσσοι ἀπ' Ἰδαίων ὀρέων ἅλα δὲ προρέουσι, \n", "content_type": "5-lines"}, {"text": "Ῥῆσός θ' Ἑπτάπορός τε Κάρησός τε Ῥοδίος τε \nΓρήνικός τε καὶ Αἴσηπος δῖός τε Σκάμανδρος \nκαὶ Σιμόεις, ὅθι πολλὰ βοάγρια καὶ τρυφάλειαι \nκάππεσον ἐν κονίῃσι καὶ ἡμιθέων γένος ἀνδρῶν:  \nτῶν πάντων ὁμόσε στόματ' ἔτραπε Φοῖβος Ἀπόλλων, \n", "content_type": "5-lines"}, {"text": "ἐννῆμαρ δ' ἐς τεῖχος ἵει ῥόον:  ὗε δ' ἄρα Ζεὺς \nσυνεχές, ὄφρά κε θᾶσσον ἁλίπλοα τείχεα θείη. \nαὐτὸς δ' ἐννοσίγαιος ἔχων χείρεσσι τρίαιναν \nἡγεῖτ', ἐκ δ' ἄρα πάντα θεμείλια κύμασι πέμπε \nφιτρῶν καὶ λάων, τὰ θέσαν μογέοντες Ἀχαιοί, \n", "content_type": "5-lines"}, {"text": "λεῖα δ' ἐποίησεν παρ' ἀγάρροον Ἑλλήσποντον, \nαὖτις δ' ἠϊόνα μεγάλην ψαμάθοισι κάλυψε \nτεῖχος ἀμαλδύνας: ποταμοὺς δ' ἔτρεψε νέεσθαι \nκὰρ ῥόον, ᾗ περ πρόσθεν ἵεν καλλίρροον ὕδωρ. \nὣς ἄρ' ἔμελλον ὄπισθε Ποσειδάων καὶ Ἀπόλλων \n", "content_type": "5-lines"}, {"text": "θησέμεναι:  τότε δ' ἀμφὶ μάχη ἐνοπή τε δεδήει \nτεῖχος ἐΰδμητον, κανάχιζε δὲ δούρατα πύργων \nβαλλόμεν':  Ἀργεῖοι δὲ Διὸς μάστιγι δαμέντες \nνηυσὶν ἔπι γλαφυρῇσιν ἐελμένοι ἰσχανόωντο \nἝκτορα δειδιότες, κρατερὸν μήστωρα φόβοιο:  \n", "content_type": "5-lines"}, {"text": "αὐτὰρ ὅ γ' ὡς τὸ πρόσθεν ἐμάρνατο ἶσος ἀέλλῃ:  \nὡς δ' ὅτ' ἂν ἔν τε κύνεσσι καὶ ἀνδράσι θηρευτῇσι \nκάπριος ἠὲ λέων στρέφεται σθένεϊ βλεμεαίνων:  \nοἳ δέ τε πυργηδὸν σφέας αὐτοὺς ἀρτύναντες \nἀντίον ἵστανται καὶ ἀκοντίζουσι θαμειὰς \n", "content_type": "5-lines"}, {"text": "αἰχμὰς ἐκ χειρῶν:  τοῦ δ' οὔ ποτε κυδάλιμον κῆρ \nταρβεῖ οὐδὲ φοβεῖται, ἀγηνορίη δέ μιν ἔκτα:  \nταρφέα τε στρέφεται στίχας ἀνδρῶν πειρητίζων:  \nὅππῃ τ' ἰθύσῃ τῇ εἴκουσι στίχες ἀνδρῶν:  \nὣς Ἕκτωρ ἀν' ὅμιλον ἰὼν ἐλλίσσεθ' ἑταίρους \n", "content_type": "5-lines"}, {"text": "τάφρον ἐποτρύνων διαβαινέμεν:  οὐδέ οἱ ἵπποι \nτόλμων ὠκύποδες, μάλα δὲ χρεμέτιζον ἐπ' ἄκρῳ \nχείλει ἐφεσταότες: ἀπὸ γὰρ δειδίσσετο τάφρος \nεὐρεῖ', οὔτ' ἄρ' ὑπερθορέειν σχεδὸν οὔτε περῆσαι \nῥηϊδίη:  κρημνοὶ γὰρ ἐπηρεφέες περὶ πᾶσαν \n", "content_type": "5-lines"}, {"text": "ἕστασαν ἀμφοτέρωθεν, ὕπερθεν δὲ σκολόπεσσιν \nὀξέσιν ἠρήρει, τοὺς ἵστασαν υἷες Ἀχαιῶν \nπυκνοὺς καὶ μεγάλους δηΐων ἀνδρῶν ἀλεωρήν. \nἔνθ' οὔ κεν ῥέα ἵππος ἐΰτροχον ἅρμα τιταίνων \nἐσβαίη, πεζοὶ δὲ μενοίνεον εἰ τελέουσι. \n", "content_type": "5-lines"}, {"text": "δὴ τότε Πουλυδάμας θρασὺν Ἕκτορα εἶπε παραστάς: \nἝκτορ τ' ἠδ' ἄλλοι Τρώων ἀγοὶ ἠδ' ἐπικούρων \nἀφραδέως διὰ τάφρον ἐλαύνομεν ὠκέας ἵππους: \nἣ δὲ μάλ' ἀργαλέη περάαν:  σκόλοπες γὰρ ἐν αὐτῇ \nὀξέες ἑστᾶσιν, ποτὶ δ' αὐτοὺς τεῖχος Ἀχαιῶν, \n", "content_type": "5-lines"}, {"text": "ἔνθ' οὔ πως ἔστιν καταβήμεναι οὐδὲ μάχεσθαι \nἱππεῦσι:  στεῖνος γάρ, ὅθι τρώσεσθαι ὀΐω. \nεἰ μὲν γὰρ τοὺς πάγχυ κακὰ φρονέων ἀλαπάζει \nΖεὺς ὑψιβρεμέτης, Τρώεσσι δὲ ἵετ' ἀρήγειν, \nἦ τ' ἂν ἔγωγ' ἐθέλοιμι καὶ αὐτίκα τοῦτο γενέσθαι, \n", "content_type": "5-lines"}, {"text": "νωνύμνους ἀπολέσθαι ἀπ' Ἄργεος ἐνθάδ' Ἀχαιούς: \nεἰ δέ χ' ὑποστρέψωσι, παλίωξις δὲ γένηται \nἐκ νηῶν καὶ τάφρῳ ἐνιπλήξωμεν ὀρυκτῇ, \nοὐκέτ' ἔπειτ' ὀΐω οὐδ' ἄγγελον ἀπονέεσθαι \nἄψορρον προτὶ ἄστυ ἑλιχθέντων ὑπ' Ἀχαιῶν. \n", "content_type": "5-lines"}, {"text": "ἀλλ' ἄγεθ' ὡς ἂν ἐγὼ εἴπω πειθώμεθα πάντες: \nἵππους μὲν θεράποντες ἐρυκόντων ἐπὶ τάφρῳ, \nαὐτοὶ δὲ πρυλέες σὺν τεύχεσι θωρηχθέντες \nἝκτορι πάντες ἑπώμεθ' ἀολλέες: αὐτὰρ Ἀχαιοὶ \nοὐ μενέουσ' εἰ δή σφιν ὀλέθρου πείρατ' ἐφῆπται. \n", "content_type": "5-lines"}, {"text": "ὣς φάτο Πουλυδάμας, ἅδε δ' Ἕκτορι μῦθος ἀπήμων, \nαὐτίκα δ' ἐξ ὀχέων σὺν τεύχεσιν ἆλτο χαμᾶζε. \nοὐδὲ μὲν ἄλλοι Τρῶες ἐφ' ἵππων ἠγερέθοντο, \nἀλλ' ἀπὸ πάντες ὄρουσαν, ἐπεὶ ἴδον Ἕκτορα δῖον. \nἡνιόχῳ μὲν ἔπειτα ἑῷ ἐπέτελλεν ἕκαστος \n", "content_type": "5-lines"}, {"text": "ἵππους εὖ κατὰ κόσμον ἐρυκέμεν αὖθ' ἐπὶ τάφρῳ:  \nοἳ δὲ διαστάντες σφέας αὐτοὺς ἀρτύναντες \nπένταχα κοσμηθέντες ἅμ' ἡγεμόνεσσιν ἕποντο. \nοἳ μὲν ἅμ' Ἕκτορ' ἴσαν καὶ ἀμύμονι Πουλυδάμαντι, \nοἳ πλεῖστοι καὶ ἄριστοι ἔσαν, μέμασαν δὲ μάλιστα \n", "content_type": "5-lines"}, {"text": "τεῖχος ῥηξάμενοι κοίλῃς ἐπὶ νηυσὶ μάχεσθαι. \nκαί σφιν Κεβριόνης τρίτος εἵπετο:  πὰρ δ' ἄρ' ὄχεσφιν \nἄλλον Κεβριόναο χερείονα κάλλιπεν Ἕκτωρ. \nτῶν δ' ἑτέρων Πάρις ἦρχε καὶ Ἀλκάθοος καὶ Ἀγήνωρ, \nτῶν δὲ τρίτων Ἕλενος καὶ Δηΐφοβος θεοειδὴς \n", "content_type": "5-lines"}, {"text": "υἷε δύω Πριάμοιο:  τρίτος δ' ἦν Ἄσιος ἥρως \nἌσιος Ὑρτακίδης, ὃν Ἀρίσβηθεν φέρον ἵπποι \nαἴθωνες μεγάλοι ποταμοῦ ἄπο Σελλήεντος. \nτῶν δὲ τετάρτων ἦρχεν ἐῢς πάϊς Ἀγχίσαο \nΑἰνείας, ἅμα τῷ γε δύω Ἀντήνορος υἷε \n", "content_type": "5-lines"}, {"text": "Ἀρχέλοχός τ' Ἀκάμας τε μάχης εὖ εἰδότε πάσης. \nΣαρπηδὼν δ' ἡγήσατ' ἀγακλειτῶν ἐπικούρων, \nπρὸς δ' ἕλετο Γλαῦκον καὶ ἀρήϊον Ἀστεροπαῖον:  \nοἳ γάρ οἱ εἴσαντο διακριδὸν εἶναι ἄριστοι \nτῶν ἄλλων μετά γ' αὐτόν:  ὃ δ' ἔπρεπε καὶ διὰ πάντων. \n", "content_type": "5-lines"}, {"text": "οἳ δ' ἐπεὶ ἀλλήλους ἄραρον τυκτῇσι βόεσσι \nβάν ῥ' ἰθὺς Δαναῶν λελιημένοι, οὐδ' ἔτ' ἔφαντο \nσχήσεσθ', ἀλλ' ἐν νηυσὶ μελαίνῃσιν πεσέεσθαι. \nἔνθ' ἄλλοι Τρῶες τηλεκλειτοί τ' ἐπίκουροι \nβουλῇ Πουλυδάμαντος ἀμωμήτοιο πίθοντο:  \n", "content_type": "5-lines"}, {"text": "ἀλλ' οὐχ Ὑρτακίδης ἔθελ' Ἄσιος ὄρχαμος ἀνδρῶν \nαὖθι λιπεῖν ἵππους τε καὶ ἡνίοχον θεράποντα, \nἀλλὰ σὺν αὐτοῖσιν πέλασεν νήεσσι θοῇσι \nνήπιος, οὐδ' ἄρ' ἔμελλε κακὰς ὑπὸ κῆρας ἀλύξας \nἵπποισιν καὶ ὄχεσφιν ἀγαλλόμενος παρὰ νηῶν \n", "content_type": "5-lines"}, {"text": "ἂψ ἀπονοστήσειν προτὶ Ἴλιον ἠνεμόεσσαν:  \nπρόσθεν γάρ μιν μοῖρα δυσώνυμος ἀμφεκάλυψεν \nἔγχεϊ Ἰδομενῆος ἀγαυοῦ Δευκαλίδαο. \nεἴσατο γὰρ νηῶν ἐπ' ἀριστερά, τῇ περ Ἀχαιοὶ \nἐκ πεδίου νίσοντο σὺν ἵπποισιν καὶ ὄχεσφι:  \n", "content_type": "5-lines"}, {"text": "τῇ ῥ' ἵππους τε καὶ ἅρμα διήλασεν, οὐδὲ πύλῃσιν \nεὗρ' ἐπικεκλιμένας σανίδας καὶ μακρὸν ὀχῆα, \nἀλλ' ἀναπεπταμένας ἔχον ἀνέρες, εἴ τιν' ἑταίρων \nἐκ πολέμου φεύγοντα σαώσειαν μετὰ νῆας. \nτῇ ῥ' ἰθὺς φρονέων ἵππους ἔχε, τοὶ δ' ἅμ' ἕποντο \n", "content_type": "5-lines"}, {"text": "ὀξέα κεκλήγοντες: ἔφαντο γὰρ οὐκ ἔτ' Ἀχαιοὺς \nσχήσεσθ', ἀλλ' ἐν νηυσὶ μελαίνῃσιν πεσέεσθαι \nνήπιοι, ἐν δὲ πύλῃσι δύ' ἀνέρας εὗρον ἀρίστους \nυἷας ὑπερθύμους Λαπιθάων αἰχμητάων, \nτὸν μὲν Πειριθόου υἷα κρατερὸν Πολυποίτην, \n", "content_type": "5-lines"}, {"text": "τὸν δὲ Λεοντῆα βροτολοιγῷ ἶσον Ἄρηϊ. \nτὼ μὲν ἄρα προπάροιθε πυλάων ὑψηλάων \nἕστασαν ὡς ὅτε τε δρύες οὔρεσιν ὑψικάρηνοι, \nαἵ τ' ἄνεμον μίμνουσι καὶ ὑετὸν ἤματα πάντα \nῥίζῃσιν μεγάλῃσι διηνεκέεσσ' ἀραρυῖαι:  \n", "content_type": "5-lines"}, {"text": "ὣς ἄρα τὼ χείρεσσι πεποιθότες ἠδὲ βίηφι \nμίμνον ἐπερχόμενον μέγαν Ἄσιον οὐδὲ φέβοντο. \nοἳ δ' ἰθὺς πρὸς τεῖχος ἐΰδμητον βόας αὔας \nὑψόσ' ἀνασχόμενοι ἔκιον μεγάλῳ ἀλαλητῷ \nἌσιον ἀμφὶ ἄνακτα καὶ Ἰαμενὸν καὶ Ὀρέστην \n", "content_type": "5-lines"}, {"text": "Ἀσιάδην τ' Ἀδάμαντα Θόωνά τε Οἰνόμαόν τε. \nοἳ δ' ἤτοι εἷος μὲν ἐϋκνήμιδας Ἀχαιοὺς \nὄρνυον ἔνδον ἐόντες ἀμύνεσθαι περὶ νηῶν:  \nαὐτὰρ ἐπεὶ δὴ τεῖχος ἐπεσσυμένους ἐνόησαν \nΤρῶας, ἀτὰρ Δαναῶν γένετο ἰαχή τε φόβος τε, \n", "content_type": "5-lines"}, {"text": "ἐκ δὲ τὼ ἀΐξαντε πυλάων πρόσθε μαχέσθην \nἀγροτέροισι σύεσσιν ἐοικότε, τώ τ' ἐν ὄρεσσιν \nἀνδρῶν ἠδὲ κυνῶν δέχαται κολοσυρτὸν ἰόντα, \nδοχμώ τ' ἀΐσσοντε περὶ σφίσιν ἄγνυτον ὕλην \nπρυμνὴν ἐκτάμνοντες, ὑπαὶ δέ τε κόμπος ὀδόντων \n", "content_type": "5-lines"}, {"text": "γίγνεται εἰς ὅ κέ τίς τε βαλὼν ἐκ θυμὸν ἕληται:  \nὣς τῶν κόμπει χαλκὸς ἐπὶ στήθεσσι φαεινὸς \nἄντην βαλλομένων:  μάλα γὰρ κρατερῶς ἐμάχοντο \nλαοῖσιν καθύπερθε πεποιθότες ἠδὲ βίηφιν. \nοἳ δ' ἄρα χερμαδίοισιν ἐϋδμήτων ἀπὸ πύργων \n", "content_type": "5-lines"}, {"text": "βάλλον ἀμυνόμενοι σφῶν τ' αὐτῶν καὶ κλισιάων \nνηῶν τ' ὠκυπόρων:  νιφάδες δ' ὡς πῖπτον ἔραζε, \nἅς τ' ἄνεμος ζαὴς νέφεα σκιόεντα δονήσας \nταρφειὰς κατέχευεν ἐπὶ χθονὶ πουλυβοτείρῃ:  \nὣς τῶν ἐκ χειρῶν βέλεα ῥέον ἠμὲν Ἀχαιῶν \n", "content_type": "5-lines"}, {"text": "ἠδὲ καὶ ἐκ Τρώων:  κόρυθες δ' ἀμφ' αὖον ἀΰτευν \nβαλλομένων μυλάκεσσι καὶ ἀσπίδες ὀμφαλόεσσαι. \nδή ῥα τότ' ᾤμωξεν καὶ ὣ πεπλήγετο μηρὼ \nἌσιος Ὑρτακίδης, καὶ ἀλαστήσας ἔπος ηὔδα:  \nΖεῦ πάτερ ἦ ῥά νυ καὶ σὺ φιλοψευδὴς ἐτέτυξο \n", "content_type": "5-lines"}, {"text": "πάγχυ μάλ':  οὐ γὰρ ἔγωγ' ἐφάμην ἥρωας Ἀχαιοὺς \nσχήσειν ἡμέτερόν γε μένος καὶ χεῖρας ἀάπτους. \nοἳ δ', ὥς τε σφῆκες μέσον αἰόλοι ἠὲ μέλισσαι \nοἰκία ποιήσωνται ὁδῷ ἔπι παιπαλοέσσῃ, \nοὐδ' ἀπολείπουσιν κοῖλον δόμον, ἀλλὰ μένοντες \n", "content_type": "5-lines"}, {"text": "ἄνδρας θηρητῆρας ἀμύνονται περὶ τέκνων, \nὣς οἵ γ' οὐκ ἐθέλουσι πυλάων καὶ δύ' ἐόντε \nχάσσασθαι πρίν γ' ἠὲ κατακτάμεν ἠὲ ἁλῶναι. \nὣς ἔφατ', οὐδὲ Διὸς πεῖθε φρένα ταῦτ' ἀγορεύων:  \nἝκτορι γάρ οἱ θυμὸς ἐβούλετο κῦδος ὀρέξαι. \n", "content_type": "5-lines"}, {"text": "ἄλλοι δ' ἀμφ' ἄλλῃσι μάχην ἐμάχοντο πύλῃσιν:  \nἀργαλέον δέ με ταῦτα θεὸν ὣς πάντ' ἀγορεῦσαι:  \nπάντῃ γὰρ περὶ τεῖχος ὀρώρει θεσπιδαὲς πῦρ \nλάϊνον:  Ἀργεῖοι δὲ καὶ ἀχνύμενοί περ ἀνάγκῃ \nνηῶν ἠμύνοντο:  θεοὶ δ' ἀκαχήατο θυμὸν \n", "content_type": "5-lines"}, {"text": "πάντες ὅσοι Δαναοῖσι μάχης ἐπιτάρροθοι ἦσαν. \nσὺν δ' ἔβαλον Λαπίθαι πόλεμον καὶ δηϊοτῆτα. \nἔνθ' αὖ Πειριθόου υἱὸς κρατερὸς Πολυποίτης \nδουρὶ βάλεν Δάμασον κυνέης διὰ χαλκοπαρῄου:  \nοὐδ' ἄρα χαλκείη κόρυς ἔσχεθεν, ἀλλὰ διὰ πρὸ \n", "content_type": "5-lines"}, {"text": "αἰχμὴ χαλκείη ῥῆξ' ὀστέον, ἐγκέφαλος δὲ \nἔνδον ἅπας πεπάλακτο:  δάμασσε δέ μιν μεμαῶτα:  \nαὐτὰρ ἔπειτα Πύλωνα καὶ Ὄρμενον ἐξενάριξεν. \nυἱὸν δ' Ἀντιμάχοιο Λεοντεὺς ὄζος Ἄρηος \nἹππόμαχον βάλε δουρὶ κατὰ ζωστῆρα τυχήσας. \n", "content_type": "5-lines"}, {"text": "αὖτις δ' ἐκ κολεοῖο ἐρυσσάμενος ξίφος ὀξὺ \nἈντιφάτην μὲν πρῶτον ἐπαΐξας δι' ὁμίλου \nπλῆξ' αὐτοσχεδίην:  ὃ δ' ἄρ' ὕπτιος οὔδει ἐρείσθη:  \nαὐτὰρ ἔπειτα Μένωνα καὶ Ἰαμενὸν καὶ Ὀρέστην \nπάντας ἐπασσυτέρους πέλασε χθονὶ πουλυβοτείρῃ. \n", "content_type": "5-lines"}, {"text": "ὄφρ' οἳ τοὺς ἐνάριζον ἀπ' ἔντεα μαρμαίροντα, \nτόφρ' οἳ Πουλυδάμαντι καὶ Ἕκτορι κοῦροι ἕποντο, \nοἳ πλεῖστοι καὶ ἄριστοι ἔσαν, μέμασαν δὲ μάλιστα \nτεῖχός τε ῥήξειν καὶ ἐνιπρήσειν πυρὶ νῆας, \nοἵ ῥ' ἔτι μερμήριζον ἐφεσταότες παρὰ τάφρῳ. \n", "content_type": "5-lines"}, {"text": "ὄρνις γάρ σφιν ἐπῆλθε περησέμεναι μεμαῶσιν \nαἰετὸς ὑψιπέτης ἐπ' ἀριστερὰ λαὸν ἐέργων \nφοινήεντα δράκοντα φέρων ὀνύχεσσι πέλωρον \nζωὸν ἔτ' ἀσπαίροντα, καὶ οὔ πω λήθετο χάρμης, \nκόψε γὰρ αὐτὸν ἔχοντα κατὰ στῆθος παρὰ δειρὴν \n", "content_type": "5-lines"}, {"text": "ἰδνωθεὶς ὀπίσω:  ὃ δ' ἀπὸ ἕθεν ἧκε χαμᾶζε \nἀλγήσας ὀδύνῃσι, μέσῳ δ' ἐνὶ κάββαλ' ὁμίλῳ, \nαὐτὸς δὲ κλάγξας πέτετο πνοιῇς ἀνέμοιο. \nΤρῶες δ' ἐρρίγησαν ὅπως ἴδον αἰόλον ὄφιν \nκείμενον ἐν μέσσοισι Διὸς τέρας αἰγιόχοιο. \n", "content_type": "5-lines"}, {"text": "δὴ τότε Πουλυδάμας θρασὺν Ἕκτορα εἶπε παραστάς: \nἝκτορ ἀεὶ μέν πώς μοι ἐπιπλήσσεις ἀγορῇσιν \nἐσθλὰ φραζομένῳ, ἐπεὶ οὐδὲ μὲν οὐδὲ ἔοικε \nδῆμον ἐόντα παρὲξ ἀγορευέμεν, οὔτ' ἐνὶ βουλῇ \nοὔτέ ποτ' ἐν πολέμῳ, σὸν δὲ κράτος αἰὲν ἀέξειν:  \n", "content_type": "5-lines"}, {"text": "νῦν αὖτ' ἐξερέω ὥς μοι δοκεῖ εἶναι ἄριστα. \nμὴ ἴομεν Δαναοῖσι μαχησόμενοι περὶ νηῶν. \nὧδε γὰρ ἐκτελέεσθαι ὀΐομαι, εἰ ἐτεόν γε \nΤρωσὶν ὅδ' ὄρνις ἦλθε περησέμεναι μεμαῶσιν \nαἰετὸς ὑψιπέτης ἐπ' ἀριστερὰ λαὸν ἐέργων \n", "content_type": "5-lines"}, {"text": "φοινήεντα δράκοντα φέρων ὀνύχεσσι πέλωρον \nζωόν:  ἄφαρ δ' ἀφέηκε πάρος φίλα οἰκί' ἱκέσθαι, \nοὐδ' ἐτέλεσσε φέρων δόμεναι τεκέεσσιν ἑοῖσιν. \nὣς ἡμεῖς, εἴ πέρ τε πύλας καὶ τεῖχος Ἀχαιῶν \nῥηξόμεθα σθένεϊ μεγάλῳ, εἴξωσι δ' Ἀχαιοί, \n", "content_type": "5-lines"}, {"text": "οὐ κόσμῳ παρὰ ναῦφιν ἐλευσόμεθ' αὐτὰ κέλευθα:  \nπολλοὺς γὰρ Τρώων καταλείψομεν, οὕς κεν Ἀχαιοὶ \nχαλκῷ δῃώσωσιν ἀμυνόμενοι περὶ νηῶν. \nὧδέ χ' ὑποκρίναιτο θεοπρόπος, ὃς σάφα θυμῷ \nεἰδείη τεράων καί οἱ πειθοίατο λαοί. \n", "content_type": "5-lines"}, {"text": "τὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:  \nΠουλυδάμα, σὺ μὲν οὐκ ἔτ' ἐμοὶ φίλα ταῦτ' ἀγορεύεις: \nοἶσθα καὶ ἄλλον μῦθον ἀμείνονα τοῦδε νοῆσαι. \nεἰ δ' ἐτεὸν δὴ τοῦτον ἀπὸ σπουδῆς ἀγορεύεις, \nἐξ ἄρα δή τοι ἔπειτα θεοὶ φρένας ὤλεσαν αὐτοί, \n", "content_type": "5-lines"}, {"text": "ὃς κέλεαι Ζηνὸς μὲν ἐριγδούποιο λαθέσθαι \nβουλέων, ἅς τέ μοι αὐτὸς ὑπέσχετο καὶ κατένευσε:  \nτύνη δ' οἰωνοῖσι τανυπτερύγεσσι κελεύεις \nπείθεσθαι, τῶν οὔ τι μετατρέπομ' οὐδ' ἀλεγίζω \nεἴτ' ἐπὶ δεξί' ἴωσι πρὸς ἠῶ τ' ἠέλιόν τε, \n", "content_type": "5-lines"}, {"text": "εἴτ' ἐπ' ἀριστερὰ τοί γε ποτὶ ζόφον ἠερόεντα. \nἡμεῖς δὲ μεγάλοιο Διὸς πειθώμεθα βουλῇ, \nὃς πᾶσι θνητοῖσι καὶ ἀθανάτοισιν ἀνάσσει. \nεἷς οἰωνὸς ἄριστος ἀμύνεσθαι περὶ πάτρης. \nτίπτε σὺ δείδοικας πόλεμον καὶ δηϊοτῆτα; \n", "content_type": "5-lines"}, {"text": "εἴ περ γάρ τ' ἄλλοι γε περὶ κτεινώμεθα πάντες \nνηυσὶν ἐπ' Ἀργείων, σοὶ δ' οὐ δέος ἔστ' ἀπολέσθαι:  \nοὐ γάρ τοι κραδίη μενεδήϊος οὐδὲ μαχήμων. \nεἰ δὲ σὺ δηϊοτῆτος ἀφέξεαι, ἠέ τιν' ἄλλον \nπαρφάμενος ἐπέεσσιν ἀποτρέψεις πολέμοιο, \n", "content_type": "5-lines"}, {"text": "αὐτίκ' ἐμῷ ὑπὸ δουρὶ τυπεὶς ἀπὸ θυμὸν ὀλέσσεις. \nὣς ἄρα φωνήσας ἡγήσατο, τοὶ δ' ἅμ' ἕποντο \nἠχῇ θεσπεσίῃ:  ἐπὶ δὲ Ζεὺς τερπικέραυνος \nὦρσεν ἀπ' Ἰδαίων ὀρέων ἀνέμοιο θύελλαν, \nἥ ῥ' ἰθὺς νηῶν κονίην φέρεν:  αὐτὰρ Ἀχαιῶν \n", "content_type": "5-lines"}, {"text": "θέλγε νόον, Τρωσὶν δὲ καὶ Ἕκτορι κῦδος ὄπαζε. \nτοῦ περ δὴ τεράεσσι πεποιθότες ἠδὲ βίηφι \nῥήγνυσθαι μέγα τεῖχος Ἀχαιῶν πειρήτιζον. \nκρόσσας μὲν πύργων ἔρυον, καὶ ἔρειπον ἐπάλξεις, \nστήλας τε προβλῆτας ἐμόχλεον, ἃς ἄρ' Ἀχαιοὶ \n", "content_type": "5-lines"}, {"text": "πρώτας ἐν γαίῃ θέσαν ἔμμεναι ἔχματα πύργων. \nτὰς οἵ γ' αὐέρυον, ἔλποντο δὲ τεῖχος Ἀχαιῶν \nῥήξειν:  οὐδέ νύ πω Δαναοὶ χάζοντο κελεύθου, \nἀλλ' οἵ γε ῥινοῖσι βοῶν φράξαντες ἐπάλξεις \nβάλλον ἀπ' αὐτάων δηΐους ὑπὸ τεῖχος ἰόντας. \n", "content_type": "5-lines"}, {"text": "ἀμφοτέρω δ' Αἴαντε κελευτιόωντ' ἐπὶ πύργων \nπάντοσε φοιτήτην μένος ὀτρύνοντες Ἀχαιῶν. \nἄλλον μειλιχίοις, ἄλλον στερεοῖς ἐπέεσσι \nνείκεον, ὅν τινα πάγχυ μάχης μεθιέντα ἴδοιεν:  \nὦ φίλοι Ἀργείων ὅς τ' ἔξοχος ὅς τε μεσήεις \n", "content_type": "5-lines"}, {"text": "ὅς τε χερειότερος, ἐπεὶ οὔ πω πάντες ὁμοῖοι \nἀνέρες ἐν πολέμῳ, νῦν ἔπλετο ἔργον ἅπασι:  \nκαὶ δ' αὐτοὶ τόδε που γιγνώσκετε. μή τις ὀπίσσω \nτετράφθω ποτὶ νῆας ὁμοκλητῆρος ἀκούσας, \nἀλλὰ πρόσω ἵεσθε καὶ ἀλλήλοισι κέλεσθε, \n", "content_type": "5-lines"}, {"text": "αἴ κε Ζεὺς δώῃσιν Ὀλύμπιος ἀστεροπητὴς \nνεῖκος ἀπωσαμένους δηΐους προτὶ ἄστυ δίεσθαι. \nὣς τώ γε προβοῶντε μάχην ὄτρυνον Ἀχαιῶν. \nτῶν δ', ὥς τε νιφάδες χιόνος πίπτωσι θαμειαὶ \nἤματι χειμερίῳ, ὅτε τ' ὤρετο μητίετα Ζεὺς \n", "content_type": "5-lines"}, {"text": "νιφέμεν ἀνθρώποισι πιφαυσκόμενος τὰ ἃ κῆλα:  \nκοιμήσας δ' ἀνέμους χέει ἔμπεδον, ὄφρα καλύψῃ \nὑψηλῶν ὀρέων κορυφὰς καὶ πρώονας ἄκρους \nκαὶ πεδία λωτοῦντα καὶ ἀνδρῶν πίονα ἔργα, \nκαί τ' ἐφ' ἁλὸς πολιῆς κέχυται λιμέσιν τε καὶ ἀκταῖς, \n", "content_type": "5-lines"}, {"text": "κῦμα δέ μιν προσπλάζον ἐρύκεται:  ἄλλά τε πάντα \nεἴλυται καθύπερθ', ὅτ' ἐπιβρίσῃ Διὸς ὄμβρος: \nὣς τῶν ἀμφοτέρωσε λίθοι πωτῶντο θαμειαί, \nαἱ μὲν ἄρ' ἐς Τρῶας, αἱ δ' ἐκ Τρώων ἐς Ἀχαιούς, \nβαλλομένων:  τὸ δὲ τεῖχος ὕπερ πᾶν δοῦπος ὀρώρει. \n", "content_type": "5-lines"}, {"text": "οὐδ' ἄν πω τότε γε Τρῶες καὶ φαίδιμος Ἕκτωρ \nτείχεος ἐρρήξαντο πύλας καὶ μακρὸν ὀχῆα, \nεἰ μὴ ἄρ' υἱὸν ἑὸν Σαρπηδόνα μητίετα Ζεὺς \nὦρσεν ἐπ' Ἀργείοισι λέονθ' ὣς βουσὶν ἕλιξιν. \nαὐτίκα δ' ἀσπίδα μὲν πρόσθ' ἔσχετο πάντοσ' ἐΐσην \n", "content_type": "5-lines"}, {"text": "καλὴν χαλκείην ἐξήλατον, ἣν ἄρα χαλκεὺς \nἤλασεν, ἔντοσθεν δὲ βοείας ῥάψε θαμειὰς \nχρυσείῃς ῥάβδοισι διηνεκέσιν περὶ κύκλον. \nτὴν ἄρ' ὅ γε πρόσθε σχόμενος δύο δοῦρε τινάσσων \nβῆ ῥ' ἴμεν ὥς τε λέων ὀρεσίτροφος, ὅς τ' ἐπιδευὴς \n", "content_type": "5-lines"}, {"text": "δηρὸν ἔῃ κρειῶν, κέλεται δέ ἑ θυμὸς ἀγήνωρ \nμήλων πειρήσοντα καὶ ἐς πυκινὸν δόμον ἐλθεῖν:  \nεἴ περ γάρ χ' εὕρῃσι παρ' αὐτόφι βώτορας ἄνδρας \nσὺν κυσὶ καὶ δούρεσσι φυλάσσοντας περὶ μῆλα, \nοὔ ῥά τ' ἀπείρητος μέμονε σταθμοῖο δίεσθαι, \n", "content_type": "5-lines"}, {"text": "ἀλλ' ὅ γ' ἄρ' ἢ ἥρπαξε μετάλμενος, ἠὲ καὶ αὐτὸς \nἔβλητ' ἐν πρώτοισι θοῆς ἀπὸ χειρὸς ἄκοντι:  \nὥς ῥα τότ' ἀντίθεον Σαρπηδόνα θυμὸς ἀνῆκε \nτεῖχος ἐπαΐξαι διά τε ῥήξασθαι ἐπάλξεις. \nαὐτίκα δὲ Γλαῦκον προσέφη παῖδ' Ἱππολόχοιο:  \n", "content_type": "5-lines"}, {"text": "Γλαῦκε τί ἢ δὴ νῶϊ τετιμήμεσθα μάλιστα \nἕδρῃ τε κρέασίν τε ἰδὲ πλείοις δεπάεσσιν \nἐν Λυκίῃ, πάντες δὲ θεοὺς ὣς εἰσορόωσι, \nκαὶ τέμενος νεμόμεσθα μέγα Ξάνθοιο παρ' ὄχθας \nκαλὸν φυταλιῆς καὶ ἀρούρης πυροφόροιο; \n", "content_type": "5-lines"}, {"text": "τὼ νῦν χρὴ Λυκίοισι μέτα πρώτοισιν ἐόντας \nἑστάμεν ἠδὲ μάχης καυστείρης ἀντιβολῆσαι, \nὄφρά τις ὧδ' εἴπῃ Λυκίων πύκα θωρηκτάων:  \nοὐ μὰν ἀκλεέες Λυκίην κάτα κοιρανέουσιν \nἡμέτεροι βασιλῆες, ἔδουσί τε πίονα μῆλα \n", "content_type": "5-lines"}, {"text": "οἶνόν τ' ἔξαιτον μελιηδέα:  ἀλλ' ἄρα καὶ ἲς \nἐσθλή, ἐπεὶ Λυκίοισι μέτα πρώτοισι μάχονται. \nὦ πέπον εἰ μὲν γὰρ πόλεμον περὶ τόνδε φυγόντε \nαἰεὶ δὴ μέλλοιμεν ἀγήρω τ' ἀθανάτω τε \nἔσσεσθ', οὔτέ κεν αὐτὸς ἐνὶ πρώτοισι μαχοίμην \n", "content_type": "5-lines"}, {"text": "οὔτέ κε σὲ στέλλοιμι μάχην ἐς κυδιάνειραν:  \nνῦν δ' ἔμπης γὰρ κῆρες ἐφεστᾶσιν θανάτοιο \nμυρίαι, ἃς οὐκ ἔστι φυγεῖν βροτὸν οὐδ' ὑπαλύξαι, \nἴομεν ἠέ τῳ εὖχος ὀρέξομεν ἠέ τις ἡμῖν. \nὣς ἔφατ', οὐδὲ Γλαῦκος ἀπετράπετ' οὐδ' ἀπίθησε:  \n", "content_type": "5-lines"}, {"text": "τὼ δ' ἰθὺς βήτην Λυκίων μέγα ἔθνος ἄγοντε. \nτοὺς δὲ ἰδὼν ῥίγησ' υἱὸς Πετεῶο Μενεσθεύς: \nτοῦ γὰρ δὴ πρὸς πύργον ἴσαν κακότητα φέροντες. \nπάπτηνεν δ' ἀνὰ πύργον Ἀχαιῶν εἴ τιν' ἴδοιτο \nἡγεμόνων, ὅς τίς οἱ ἀρὴν ἑτάροισιν ἀμύναι:  \n", "content_type": "5-lines"}, {"text": "ἐς δ' ἐνόησ' Αἴαντε δύω πολέμου ἀκορήτω \nἑσταότας, Τεῦκρόν τε νέον κλισίηθεν ἰόντα \nἐγγύθεν:  ἀλλ' οὔ πώς οἱ ἔην βώσαντι γεγωνεῖν:  \nτόσσος γὰρ κτύπος ἦεν, ἀϋτὴ δ' οὐρανὸν ἷκε, \nβαλλομένων σακέων τε καὶ ἱπποκόμων τρυφαλειῶν \n", "content_type": "5-lines"}, {"text": "καὶ πυλέων:  πᾶσαι γὰρ ἐπώχατο, τοὶ δὲ κατ' αὐτὰς \nἱστάμενοι πειρῶντο βίῃ ῥήξαντες ἐσελθεῖν. \nαἶψα δ' ἐπ' Αἴαντα προΐει κήρυκα Θοώτην:  \nἔρχεο δῖε Θοῶτα, θέων Αἴαντα κάλεσσον, \nἀμφοτέρω μὲν μᾶλλον:  ὃ γάρ κ' ὄχ' ἄριστον ἁπάντων \n", "content_type": "5-lines"}, {"text": "εἴη, ἐπεὶ τάχα τῇδε τετεύξεται αἰπὺς ὄλεθρος. \nὧδε γὰρ ἔβρισαν Λυκίων ἀγοί, οἳ τὸ πάρος περ \nζαχρηεῖς τελέθουσι κατὰ κρατερὰς ὑσμίνας. \nεἰ δέ σφιν καὶ κεῖθι πόνος καὶ νεῖκος ὄρωρεν, \nἀλλά περ οἶος ἴτω Τελαμώνιος ἄλκιμος Αἴας, \n", "content_type": "5-lines"}, {"text": "καί οἱ Τεῦκρος ἅμα σπέσθω τόξων ἐῢ εἰδώς. \nὣς ἔφατ', οὐδ' ἄρα οἱ κῆρυξ ἀπίθησεν ἀκούσας, \nβῆ δὲ θέειν παρὰ τεῖχος Ἀχαιῶν χαλκοχιτώνων, \nστῆ δὲ παρ' Αἰάντεσσι κιών, εἶθαρ δὲ προσηύδα:  \nΑἴαντ' Ἀργείων ἡγήτορε χαλκοχιτώνων \n", "content_type": "5-lines"}, {"text": "ἠνώγει Πετεῶο διοτρεφέος φίλος υἱὸς \nκεῖσ' ἴμεν, ὄφρα πόνοιο μίνυνθά περ ἀντιάσητον \nἀμφοτέρω μὲν μᾶλλον:  ὃ γάρ κ' ὄχ' ἄριστον ἁπάντων \nεἴη, ἐπεὶ τάχα κεῖθι τετεύξεται αἰπὺς ὄλεθρος: \nὧδε γὰρ ἔβρισαν Λυκίων ἀγοί, οἳ τὸ πάρος περ \n", "content_type": "5-lines"}, {"text": "ζαχρηεῖς τελέθουσι κατὰ κρατερὰς ὑσμίνας. \nεἰ δὲ καὶ ἐνθάδε περ πόλεμος καὶ νεῖκος ὄρωρεν, \nἀλλά περ οἶος ἴτω Τελαμώνιος ἄλκιμος Αἴας, \nκαί οἱ Τεῦκρος ἅμα σπέσθω τόξων ἐῢ εἰδώς. \nὣς ἔφατ', οὐδ' ἀπίθησε μέγας Τελαμώνιος Αἴας. \n", "content_type": "5-lines"}, {"text": "αὐτίκ' Ὀϊλιάδην ἔπεα πτερόεντα προσηύδα:  \nΑἶαν σφῶϊ μὲν αὖθι, σὺ καὶ κρατερὸς Λυκομήδης, \nἑσταότες Δαναοὺς ὀτρύνετον ἶφι μάχεσθαι:  \nαὐτὰρ ἐγὼ κεῖσ' εἶμι καὶ ἀντιόω πολέμοιο:  \nαἶψα δ' ἐλεύσομαι αὖτις, ἐπὴν εὖ τοῖς ἐπαμύνω. \n", "content_type": "5-lines"}, {"text": "ὣς ἄρα φωνήσας ἀπέβη Τελαμώνιος Αἴας, \nκαί οἱ Τεῦκρος ἅμ' ᾖε κασίγνητος καὶ ὄπατρος: \nτοῖς δ' ἅμα Πανδίων Τεύκρου φέρε καμπύλα τόξα. \nεὖτε Μενεσθῆος μεγαθύμου πύργον ἵκοντο \nτείχεος ἐντὸς ἰόντες, ἐπειγομένοισι δ' ἵκοντο, \n", "content_type": "5-lines"}, {"text": "οἳ δ' ἐπ' ἐπάλξεις βαῖνον ἐρεμνῇ λαίλαπι ἶσοι \nἴφθιμοι Λυκίων ἡγήτορες ἠδὲ μέδοντες: \nσὺν δ' ἐβάλοντο μάχεσθαι ἐναντίον, ὦρτο δ' ἀϋτή. \nΑἴας δὲ πρῶτος Τελαμώνιος ἄνδρα κατέκτα \nΣαρπήδοντος ἑταῖρον Ἐπικλῆα μεγάθυμον \n", "content_type": "5-lines"}, {"text": "μαρμάρῳ ὀκριόεντι βαλών, ὅ ῥα τείχεος ἐντὸς \nκεῖτο μέγας παρ' ἔπαλξιν ὑπέρτατος: οὐδέ κέ μιν ῥέα \nχείρεσσ' ἀμφοτέρῃς ἔχοι ἀνὴρ οὐδὲ μάλ' ἡβῶν, \nοἷοι νῦν βροτοί εἰσ':  ὃ δ' ἄρ' ὑψόθεν ἔμβαλ' ἀείρας, \nθλάσσε δὲ τετράφαλον κυνέην, σὺν δ' ὀστέ' ἄραξε \n", "content_type": "5-lines"}, {"text": "πάντ' ἄμυδις κεφαλῆς: ὃ δ' ἄρ' ἀρνευτῆρι ἐοικὼς \nκάππεσ' ἀφ' ὑψηλοῦ πύργου, λίπε δ' ὀστέα θυμός. \nΤεῦκρος δὲ Γλαῦκον κρατερὸν παῖδ' Ἱππολόχοιο \nἰῷ ἐπεσσύμενον βάλε τείχεος ὑψηλοῖο, \nᾗ ῥ' ἴδε γυμνωθέντα βραχίονα, παῦσε δὲ χάρμης. \n", "content_type": "5-lines"}, {"text": "ἂψ δ' ἀπὸ τείχεος ἆλτο λαθών, ἵνα μή τις Ἀχαιῶν \nβλήμενον ἀθρήσειε καὶ εὐχετόῳτ' ἐπέεσσι. \nΣαρπήδοντι δ' ἄχος γένετο Γλαύκου ἀπιόντος \nαὐτίκ' ἐπεί τ' ἐνόησεν:  ὅμως δ' οὐ λήθετο χάρμης, \nἀλλ' ὅ γε Θεστορίδην Ἀλκμάονα δουρὶ τυχήσας \n", "content_type": "5-lines"}, {"text": "νύξ', ἐκ δ' ἔσπασεν ἔγχος: ὃ δ' ἑσπόμενος πέσε δουρὶ \nπρηνής, ἀμφὶ δέ οἱ βράχε τεύχεα ποικίλα χαλκῷ, \nΣαρπηδὼν δ' ἄρ' ἔπαλξιν ἑλὼν χερσὶ στιβαρῇσιν \nἕλχ', ἣ δ' ἕσπετο πᾶσα διαμπερές, αὐτὰρ ὕπερθε \nτεῖχος ἐγυμνώθη, πολέεσσι δὲ θῆκε κέλευθον. \n", "content_type": "5-lines"}, {"text": "τὸν δ' Αἴας καὶ Τεῦκρος ὁμαρτήσανθ' ὃ μὲν ἰῷ \nβεβλήκει τελαμῶνα περὶ στήθεσσι φαεινὸν \nἀσπίδος ἀμφιβρότης: ἀλλὰ Ζεὺς κῆρας ἄμυνε \nπαιδὸς ἑοῦ, μὴ νηυσὶν ἔπι πρύμνῃσι δαμείη:  \nΑἴας δ' ἀσπίδα νύξεν ἐπάλμενος, οὐδὲ διὰ πρὸ \n", "content_type": "5-lines"}, {"text": "ἤλυθεν ἐγχείη, στυφέλιξε δέ μιν μεμαῶτα. \nχώρησεν δ' ἄρα τυτθὸν ἐπάλξιος: οὐδ' ὅ γε πάμπαν \nχάζετ', ἐπεί οἱ θυμὸς ἐέλπετο κῦδος ἀρέσθαι. \nκέκλετο δ' ἀντιθέοισιν ἑλιξάμενος Λυκίοισιν:  \nὦ Λύκιοι τί τ' ἄρ' ὧδε μεθίετε θούριδος ἀλκῆς; \n", "content_type": "5-lines"}, {"text": "ἀργαλέον δέ μοί ἐστι καὶ ἰφθίμῳ περ ἐόντι \nμούνῳ ῥηξαμένῳ θέσθαι παρὰ νηυσὶ κέλευθον:  \nἀλλ' ἐφομαρτεῖτε:  πλεόνων δέ τι ἔργον ἄμεινον. \nὣς ἔφαθ', οἳ δὲ ἄνακτος ὑποδείσαντες ὁμοκλὴν \nμᾶλλον ἐπέβρισαν βουληφόρον ἀμφὶ ἄνακτα. \n", "content_type": "5-lines"}, {"text": "Ἀργεῖοι δ' ἑτέρωθεν ἐκαρτύναντο φάλαγγας \nτείχεος ἔντοσθεν, μέγα δέ σφισι φαίνετο ἔργον:  \nοὔτε γὰρ ἴφθιμοι Λύκιοι Δαναῶν ἐδύναντο \nτεῖχος ῥηξάμενοι θέσθαι παρὰ νηυσὶ κέλευθον, \nοὔτέ ποτ' αἰχμηταὶ Δαναοὶ Λυκίους ἐδύναντο \n", "content_type": "5-lines"}, {"text": "τείχεος ἂψ ὤσασθαι, ἐπεὶ τὰ πρῶτα πέλασθεν. \nἀλλ' ὥς τ' ἀμφ' οὔροισι δύ' ἀνέρε δηριάασθον \nμέτρ' ἐν χερσὶν ἔχοντες ἐπιξύνῳ ἐν ἀρούρῃ, \nὥ τ' ὀλίγῳ ἐνὶ χώρῳ ἐρίζητον περὶ ἴσης, \nὣς ἄρα τοὺς διέεργον ἐπάλξιες: οἳ δ' ὑπὲρ αὐτέων \n", "content_type": "5-lines"}, {"text": "δῄουν ἀλλήλων ἀμφὶ στήθεσσι βοείας \nἀσπίδας εὐκύκλους λαισήϊά τε πτερόεντα. \nπολλοὶ δ' οὐτάζοντο κατὰ χρόα νηλέϊ χαλκῷ, \nἠμὲν ὅτεῳ στρεφθέντι μετάφρενα γυμνωθείη \nμαρναμένων, πολλοὶ δὲ διαμπερὲς ἀσπίδος αὐτῆς. \n", "content_type": "5-lines"}, {"text": "πάντῃ δὴ πύργοι καὶ ἐπάλξιες αἵματι φωτῶν \nἐρράδατ' ἀμφοτέρωθεν ἀπὸ Τρώων καὶ Ἀχαιῶν. \nἀλλ' οὐδ' ὧς ἐδύναντο φόβον ποιῆσαι Ἀχαιῶν, \nἀλλ' ἔχον ὥς τε τάλαντα γυνὴ χερνῆτις ἀληθής, \nἥ τε σταθμὸν ἔχουσα καὶ εἴριον ἀμφὶς ἀνέλκει \n", "content_type": "5-lines"}, {"text": "ἰσάζουσ', ἵνα παισὶν ἀεικέα μισθὸν ἄρηται:  \nὣς μὲν τῶν ἐπὶ ἶσα μάχη τέτατο πτόλεμός τε, \nπρίν γ' ὅτε δὴ Ζεὺς κῦδος ὑπέρτερον Ἕκτορι δῶκε \nΠριαμίδῃ, ὃς πρῶτος ἐσήλατο τεῖχος Ἀχαιῶν. \nἤϋσεν δὲ διαπρύσιον Τρώεσσι γεγωνώς: \n", "content_type": "5-lines"}, {"text": "ὄρνυσθ' ἱππόδαμοι Τρῶες, ῥήγνυσθε δὲ τεῖχος \nἈργείων καὶ νηυσὶν ἐνίετε θεσπιδαὲς πῦρ. \nὣς φάτ' ἐποτρύνων, οἳ δ' οὔασι πάντες ἄκουον, \nἴθυσαν δ' ἐπὶ τεῖχος ἀολλέες: οἳ μὲν ἔπειτα \nκροσσάων ἐπέβαινον ἀκαχμένα δούρατ' ἔχοντες, \n", "content_type": "5-lines"}, {"text": "Ἕκτωρ δ' ἁρπάξας λᾶαν φέρεν, ὅς ῥα πυλάων \nἑστήκει πρόσθε πρυμνὸς παχύς, αὐτὰρ ὕπερθεν \nὀξὺς ἔην:  τὸν δ' οὔ κε δύ' ἀνέρε δήμου ἀρίστω \nῥηϊδίως ἐπ' ἄμαξαν ἀπ' οὔδεος ὀχλίσσειαν, \nοἷοι νῦν βροτοί εἰσ':  ὃ δέ μιν ῥέα πάλλε καὶ οἶος. \n", "content_type": "5-lines"}, {"text": "τόν οἱ ἐλαφρὸν ἔθηκε Κρόνου πάϊς ἀγκυλομήτεω. \nὡς δ' ὅτε ποιμὴν ῥεῖα φέρει πόκον ἄρσενος οἰὸς \nχειρὶ λαβὼν ἑτέρῃ, ὀλίγον τέ μιν ἄχθος ἐπείγει, \nὣς Ἕκτωρ ἰθὺς σανίδων φέρε λᾶαν ἀείρας, \nαἵ ῥα πύλας εἴρυντο πύκα στιβαρῶς ἀραρυίας \n", "content_type": "5-lines"}, {"text": "δικλίδας ὑψηλάς: δοιοὶ δ' ἔντοσθεν ὀχῆες \nεἶχον ἐπημοιβοί, μία δὲ κληῒς ἐπαρήρει. \nστῆ δὲ μάλ' ἐγγὺς ἰών, καὶ ἐρεισάμενος βάλε μέσσας \nεὖ διαβάς, ἵνα μή οἱ ἀφαυρότερον βέλος εἴη, \nῥῆξε δ' ἀπ' ἀμφοτέρους θαιρούς: πέσε δὲ λίθος εἴσω \n", "content_type": "5-lines"}, {"text": "βριθοσύνῃ, μέγα δ' ἀμφὶ πύλαι μύκον, οὐδ' ἄρ' ὀχῆες \nἐσχεθέτην, σανίδες δὲ διέτμαγεν ἄλλυδις ἄλλη \nλᾶος ὑπὸ ῥιπῆς: ὃ δ' ἄρ' ἔσθορε φαίδιμος Ἕκτωρ \nνυκτὶ θοῇ ἀτάλαντος ὑπώπια:  λάμπε δὲ χαλκῷ \nσμερδαλέῳ, τὸν ἕεστο περὶ χροΐ, δοιὰ δὲ χερσὶ \n", "content_type": "5-lines"}, {"text": "δοῦρ' ἔχεν:  οὔ κέν τίς μιν ἐρύκακεν ἀντιβολήσας \nνόσφι θεῶν ὅτ' ἐσᾶλτο πύλας: πυρὶ δ' ὄσσε δεδήει. \nκέκλετο δὲ Τρώεσσιν ἑλιξάμενος καθ' ὅμιλον \nτεῖχος ὑπερβαίνειν:  τοὶ δ' ὀτρύνοντι πίθοντο. \nαὐτίκα δ' οἳ μὲν τεῖχος ὑπέρβασαν, οἳ δὲ κατ' αὐτὰς \n", "content_type": "5-lines"}]}, {"section_num": "13", "section_type": "book", "contents": [{"text": "Ζεὺς δ' ἐπεὶ οὖν Τρῶάς τε καὶ Ἕκτορα νηυσὶ πέλασσε, \nτοὺς μὲν ἔα παρὰ τῇσι πόνον τ' ἐχέμεν καὶ ὀϊζὺν \nνωλεμέως, αὐτὸς δὲ πάλιν τρέπεν ὄσσε φαεινὼ \nνόσφιν ἐφ' ἱπποπόλων Θρῃκῶν καθορώμενος αἶαν \n", "content_type": "5-lines"}, {"text": "Μυσῶν τ' ἀγχεμάχων καὶ ἀγαυῶν ἱππημολγῶν \nγλακτοφάγων Ἀβίων τε δικαιοτάτων ἀνθρώπων. \nἐς Τροίην δ' οὐ πάμπαν ἔτι τρέπεν ὄσσε φαεινώ:  \nοὐ γὰρ ὅ γ' ἀθανάτων τινα ἔλπετο ὃν κατὰ θυμὸν \nἐλθόντ' ἢ Τρώεσσιν ἀρηξέμεν ἢ Δαναοῖσιν. \n", "content_type": "5-lines"}, {"text": "οὐδ' ἀλαοσκοπιὴν εἶχε κρείων ἐνοσίχθων:  \nκαὶ γὰρ ὃ θαυμάζων ἧστο πτόλεμόν τε μάχην τε \nὑψοῦ ἐπ' ἀκροτάτης κορυφῆς Σάμου ὑληέσσης \nΘρηϊκίης: ἔνθεν γὰρ ἐφαίνετο πᾶσα μὲν Ἴδη, \nφαίνετο δὲ Πριάμοιο πόλις καὶ νῆες Ἀχαιῶν. \n", "content_type": "5-lines"}, {"text": "ἔνθ' ἄρ' ὅ γ' ἐξ ἁλὸς ἕζετ' ἰών, ἐλέαιρε δ' Ἀχαιοὺς \nΤρωσὶν δαμναμένους, Διὶ δὲ κρατερῶς ἐνεμέσσα. \nαὐτίκα δ' ἐξ ὄρεος κατεβήσετο παιπαλόεντος \nκραιπνὰ ποσὶ προβιβάς: τρέμε δ' οὔρεα μακρὰ καὶ ὕλη \nποσσὶν ὑπ' ἀθανάτοισι Ποσειδάωνος ἰόντος. \n", "content_type": "5-lines"}, {"text": "τρὶς μὲν ὀρέξατ' ἰών, τὸ δὲ τέτρατον ἵκετο τέκμωρ \nΑἰγάς, ἔνθα δέ οἱ κλυτὰ δώματα βένθεσι λίμνης \nχρύσεα μαρμαίροντα τετεύχαται ἄφθιτα αἰεί. \nἔνθ' ἐλθὼν ὑπ' ὄχεσφι τιτύσκετο χαλκόποδ' ἵππω \nὠκυπέτα χρυσέῃσιν ἐθείρῃσιν κομόωντε, \n", "content_type": "5-lines"}, {"text": "χρυσὸν δ' αὐτὸς ἔδυνε περὶ χροΐ, γέντο δ' ἱμάσθλην \nχρυσείην εὔτυκτον, ἑοῦ δ' ἐπεβήσετο δίφρου, \nβῆ δ' ἐλάαν ἐπὶ κύματ':  ἄταλλε δὲ κήτε' ὑπ' αὐτοῦ \nπάντοθεν ἐκ κευθμῶν, οὐδ' ἠγνοίησεν ἄνακτα:  \nγηθοσύνῃ δὲ θάλασσα διίστατο:  τοὶ δὲ πέτοντο \n", "content_type": "5-lines"}, {"text": "ῥίμφα μάλ', οὐδ' ὑπένερθε διαίνετο χάλκεος ἄξων:  \nτὸν δ' ἐς Ἀχαιῶν νῆας ἐΰσκαρθμοι φέρον ἵπποι. \nἔστι δέ τι σπέος εὐρὺ βαθείης βένθεσι λίμνης \nμεσσηγὺς Τενέδοιο καὶ Ἴμβρου παιπαλοέσσης: \nἔνθ' ἵππους ἔστησε Ποσειδάων ἐνοσίχθων \n", "content_type": "5-lines"}, {"text": "λύσας ἐξ ὀχέων, παρὰ δ' ἀμβρόσιον βάλεν εἶδαρ \nἔδμεναι:  ἀμφὶ δὲ ποσσὶ πέδας ἔβαλε χρυσείας \nἀρρήκτους ἀλύτους, ὄφρ' ἔμπεδον αὖθι μένοιεν \nνοστήσαντα ἄνακτα:  ὃ δ' ἐς στρατὸν ᾤχετ' Ἀχαιῶν. \nΤρῶες δὲ φλογὶ ἶσοι ἀολλέες ἠὲ θυέλλῃ \n", "content_type": "5-lines"}, {"text": "Ἕκτορι Πριαμίδῃ ἄμοτον μεμαῶτες ἕποντο \nἄβρομοι αὐΐαχοι:  ἔλποντο δὲ νῆας Ἀχαιῶν \nαἱρήσειν, κτενέειν δὲ παρ' αὐτόθι πάντας ἀρίστους. \nἀλλὰ Ποσειδάων γαιήοχος ἐννοσίγαιος \nἈργείους ὄτρυνε βαθείης ἐξ ἁλὸς ἐλθὼν \n", "content_type": "5-lines"}, {"text": "εἰσάμενος Κάλχαντι δέμας καὶ ἀτειρέα φωνήν:  \nΑἴαντε πρώτω προσέφη μεμαῶτε καὶ αὐτώ:  \nΑἴαντε σφὼ μέν τε σαώσετε λαὸν Ἀχαιῶν \nἀλκῆς μνησαμένω, μὴ δὲ κρυεροῖο φόβοιο. \nἄλλῃ μὲν γὰρ ἔγωγ' οὐ δείδια χεῖρας ἀάπτους \n", "content_type": "5-lines"}, {"text": "Τρώων, οἳ μέγα τεῖχος ὑπερκατέβησαν ὁμίλῳ:  \nἕξουσιν γὰρ πάντας ἐϋκνήμιδες Ἀχαιοί:  \nτῇ δὲ δὴ αἰνότατον περιδείδια μή τι πάθωμεν, \nᾗ ῥ' ὅ γ' ὁ λυσσώδης φλογὶ εἴκελος ἡγεμονεύει \nἝκτωρ, ὃς Διὸς εὔχετ' ἐρισθενέος πάϊς εἶναι. \n", "content_type": "5-lines"}, {"text": "σφῶϊν δ' ὧδε θεῶν τις ἐνὶ φρεσὶ ποιήσειεν \nαὐτώ θ' ἑστάμεναι κρατερῶς καὶ ἀνωγέμεν ἄλλους: \nτώ κε καὶ ἐσσύμενόν περ ἐρωήσαιτ' ἀπὸ νηῶν \nὠκυπόρων, εἰ καί μιν Ὀλύμπιος αὐτὸς ἐγείρει. \nἦ καὶ σκηπανίῳ γαιήοχος ἐννοσίγαιος \n", "content_type": "5-lines"}, {"text": "ἀμφοτέρω κεκοπὼς πλῆσεν μένεος κρατεροῖο, \nγυῖα δ' ἔθηκεν ἐλαφρὰ πόδας καὶ χεῖρας ὕπερθεν. \nαὐτὸς δ' ὥς τ' ἴρηξ ὠκύπτερος ὦρτο πέτεσθαι, \nὅς ῥά τ' ἀπ' αἰγίλιπος πέτρης περιμήκεος ἀρθεὶς \nὁρμήσῃ πεδίοιο διώκειν ὄρνεον ἄλλο, \n", "content_type": "5-lines"}, {"text": "ὣς ἀπὸ τῶν ἤϊξε Ποσειδάων ἐνοσίχθων. \nτοῖιν δ' ἔγνω πρόσθεν Ὀϊλῆος ταχὺς Αἴας, \nαἶψα δ' ἄρ' Αἴαντα προσέφη Τελαμώνιον υἱόν:  \nΑἶαν ἐπεί τις νῶϊ θεῶν οἳ Ὄλυμπον ἔχουσι \nμάντεϊ εἰδόμενος κέλεται παρὰ νηυσὶ μάχεσθαι, \n", "content_type": "5-lines"}, {"text": "οὐδ' ὅ γε Κάλχας ἐστὶ θεοπρόπος οἰωνιστής: \nἴχνια γὰρ μετόπισθε ποδῶν ἠδὲ κνημάων \nῥεῖ' ἔγνων ἀπιόντος: ἀρίγνωτοι δὲ θεοί περ:  \nκαὶ δ' ἐμοὶ αὐτῷ θυμὸς ἐνὶ στήθεσσι φίλοισι \nμᾶλλον ἐφορμᾶται πολεμίζειν ἠδὲ μάχεσθαι, \n", "content_type": "5-lines"}, {"text": "μαιμώωσι δ' ἔνερθε πόδες καὶ χεῖρες ὕπερθε. \nτὸν δ' ἀπαμειβόμενος προσέφη Τελαμώνιος Αἴας: \nοὕτω νῦν καὶ ἐμοὶ περὶ δούρατι χεῖρες ἄαπτοι \nμαιμῶσιν, καί μοι μένος ὤρορε, νέρθε δὲ ποσσὶν \nἔσσυμαι ἀμφοτέροισι:  μενοινώω δὲ καὶ οἶος \n", "content_type": "5-lines"}, {"text": "Ἕκτορι Πριαμίδῃ ἄμοτον μεμαῶτι μάχεσθαι. \nὣς οἳ μὲν τοιαῦτα πρὸς ἀλλήλους ἀγόρευον \nχάρμῃ γηθόσυνοι, τήν σφιν θεὸς ἔμβαλε θυμῷ:  \nτόφρα δὲ τοὺς ὄπιθεν γαιήοχος ὦρσεν Ἀχαιούς, \nοἳ παρὰ νηυσὶ θοῇσιν ἀνέψυχον φίλον ἦτορ. \n", "content_type": "5-lines"}, {"text": "τῶν ῥ' ἅμα τ' ἀργαλέῳ καμάτῳ φίλα γυῖα λέλυντο, \nκαί σφιν ἄχος κατὰ θυμὸν ἐγίγνετο δερκομένοισι \nΤρῶας, τοὶ μέγα τεῖχος ὑπερκατέβησαν ὁμίλῳ. \nτοὺς οἵ γ' εἰσορόωντες ὑπ' ὀφρύσι δάκρυα λεῖβον:  \nοὐ γὰρ ἔφαν φεύξεσθαι ὑπ' ἐκ κακοῦ:  ἀλλ' ἐνοσίχθων \n", "content_type": "5-lines"}, {"text": "ῥεῖα μετεισάμενος κρατερὰς ὄτρυνε φάλαγγας. \nΤεῦκρον ἔπι πρῶτον καὶ Λήϊτον ἦλθε κελεύων \nΠηνέλεών θ' ἥρωα Θόαντά τε Δηΐπυρόν τε \nΜηριόνην τε καὶ Ἀντίλοχον μήστωρας ἀϋτῆς: \nτοὺς ὅ γ' ἐποτρύνων ἔπεα πτερόεντα προσηύδα:  \n", "content_type": "5-lines"}, {"text": "αἰδὼς Ἀργεῖοι, κοῦροι νέοι:  ὔμμιν ἔγωγε \nμαρναμένοισι πέποιθα σαωσέμεναι νέας ἁμάς: \nεἰ δ' ὑμεῖς πολέμοιο μεθήσετε λευγαλέοιο, \nνῦν δὴ εἴδεται ἦμαρ ὑπὸ Τρώεσσι δαμῆναι. \nὢ πόποι ἦ μέγα θαῦμα τόδ' ὀφθαλμοῖσιν ὁρῶμαι \n", "content_type": "5-lines"}, {"text": "δεινόν, ὃ οὔ ποτ' ἔγωγε τελευτήσεσθαι ἔφασκον, \nΤρῶας ἐφ' ἡμετέρας ἰέναι νέας, οἳ τὸ πάρος περ \nφυζακινῇς ἐλάφοισιν ἐοίκεσαν, αἵ τε καθ' ὕλην \nθώων παρδαλίων τε λύκων τ' ἤϊα πέλονται \nαὔτως ἠλάσκουσαι ἀνάλκιδες, οὐδ' ἔπι χάρμη:  \n", "content_type": "5-lines"}, {"text": "ὣς Τρῶες τὸ πρίν γε μένος καὶ χεῖρας Ἀχαιῶν \nμίμνειν οὐκ ἐθέλεσκον ἐναντίον, οὐδ' ἠβαιόν:  \nνῦν δὲ ἑκὰς πόλιος κοίλῃς ἐπὶ νηυσὶ μάχονται \nἡγεμόνος κακότητι μεθημοσύνῃσί τε λαῶν, \nοἳ κείνῳ ἐρίσαντες ἀμυνέμεν οὐκ ἐθέλουσι \n", "content_type": "5-lines"}, {"text": "νηῶν ὠκυπόρων, ἀλλὰ κτείνονται ἀν' αὐτάς. \nἀλλ' εἰ δὴ καὶ πάμπαν ἐτήτυμον αἴτιός ἐστιν \nἥρως Ἀτρεΐδης εὐρὺ κρείων Ἀγαμέμνων \nοὕνεκ' ἀπητίμησε ποδώκεα Πηλεΐωνα, \nἡμέας γ' οὔ πως ἔστι μεθιέμεναι πολέμοιο. \n", "content_type": "5-lines"}, {"text": "ἀλλ' ἀκεώμεθα θᾶσσον:  ἀκεσταί τοι φρένες ἐσθλῶν. \nὑμεῖς δ' οὐκ ἔτι καλὰ μεθίετε θούριδος ἀλκῆς \nπάντες ἄριστοι ἐόντες ἀνὰ στρατόν. οὐδ' ἂν ἔγωγε \nἀνδρὶ μαχεσσαίμην ὅς τις πολέμοιο μεθείη \nλυγρὸς ἐών:  ὑμῖν δὲ νεμεσσῶμαι περὶ κῆρι. \n", "content_type": "5-lines"}, {"text": "ὦ πέπονες τάχα δή τι κακὸν ποιήσετε μεῖζον \nτῇδε μεθημοσύνῃ:  ἀλλ' ἐν φρεσὶ θέσθε ἕκαστος \nαἰδῶ καὶ νέμεσιν:  δὴ γὰρ μέγα νεῖκος ὄρωρεν. \nἝκτωρ δὴ παρὰ νηυσὶ βοὴν ἀγαθὸς πολεμίζει \nκαρτερός, ἔρρηξεν δὲ πύλας καὶ μακρὸν ὀχῆα. \n", "content_type": "5-lines"}, {"text": "ὥς ῥα κελευτιόων γαιήοχος ὦρσεν Ἀχαιούς. \nἀμφὶ δ' ἄρ' Αἴαντας δοιοὺς ἵσταντο φάλαγγες \nκαρτεραί, ἃς οὔτ' ἄν κεν Ἄρης ὀνόσαιτο μετελθὼν \nοὔτε κ' Ἀθηναίη λαοσσόος: οἳ γὰρ ἄριστοι \nκρινθέντες Τρῶάς τε καὶ Ἕκτορα δῖον ἔμιμνον, \n", "content_type": "5-lines"}, {"text": "φράξαντες δόρυ δουρί, σάκος σάκεϊ προθελύμνῳ:  \nἀσπὶς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ:  \nψαῦον δ' ἱππόκομοι κόρυθες λαμπροῖσι φάλοισι \nνευόντων, ὡς πυκνοὶ ἐφέστασαν ἀλλήλοισιν:  \nἔγχεα δ' ἐπτύσσοντο θρασειάων ἀπὸ χειρῶν \n", "content_type": "5-lines"}, {"text": "σειόμεν':  οἳ δ' ἰθὺς φρόνεον, μέμασαν δὲ μάχεσθαι. \nΤρῶες δὲ προὔτυψαν ἀολλέες, ἦρχε δ' ἄρ' Ἕκτωρ \nἀντικρὺ μεμαώς, ὀλοοίτροχος ὣς ἀπὸ πέτρης, \nὅν τε κατὰ στεφάνης ποταμὸς χειμάρροος ὤσῃ \nῥήξας ἀσπέτῳ ὄμβρῳ ἀναιδέος ἔχματα πέτρης: \n", "content_type": "5-lines"}, {"text": "ὕψι δ' ἀναθρῴσκων πέτεται, κτυπέει δέ θ' ὑπ' αὐτοῦ \nὕλη:  ὃ δ' ἀσφαλέως θέει ἔμπεδον, εἷος ἵκηται \nἰσόπεδον, τότε δ' οὔ τι κυλίνδεται ἐσσύμενός περ:  \nὣς Ἕκτωρ εἷος μὲν ἀπείλει μέχρι θαλάσσης \nῥέα διελεύσεσθαι κλισίας καὶ νῆας Ἀχαιῶν \n", "content_type": "5-lines"}, {"text": "κτείνων:  ἀλλ' ὅτε δὴ πυκινῇς ἐνέκυρσε φάλαγξι \nστῆ ῥα μάλ' ἐγχριμφθείς: οἳ δ' ἀντίοι υἷες Ἀχαιῶν \nνύσσοντες ξίφεσίν τε καὶ ἔγχεσιν ἀμφιγύοισιν \nὦσαν ἀπὸ σφείων:  ὃ δὲ χασσάμενος πελεμίχθη. \nἤϋσεν δὲ διαπρύσιον Τρώεσσι γεγωνώς: \n", "content_type": "5-lines"}, {"text": "Τρῶες καὶ Λύκιοι καὶ Δάρδανοι ἀγχιμαχηταὶ \nπαρμένετ':  οὔ τοι δηρὸν ἐμὲ σχήσουσιν Ἀχαιοὶ \nκαὶ μάλα πυργηδὸν σφέας αὐτοὺς ἀρτύναντες, \nἀλλ' ὀΐω χάσσονται ὑπ' ἔγχεος, εἰ ἐτεόν με \nὦρσε θεῶν ὤριστος, ἐρίγδουπος πόσις Ἥρης. \n", "content_type": "5-lines"}, {"text": "ὣς εἰπὼν ὄτρυνε μένος καὶ θυμὸν ἑκάστου. \nΔηΐφοβος δ' ἐν τοῖσι μέγα φρονέων ἐβεβήκει \nΠριαμίδης, πρόσθεν δ' ἔχεν ἀσπίδα πάντοσ' ἐΐσην \nκοῦφα ποσὶ προβιβὰς καὶ ὑπασπίδια προποδίζων. \nΜηριόνης δ' αὐτοῖο τιτύσκετο δουρὶ φαεινῷ \n", "content_type": "5-lines"}, {"text": "καὶ βάλεν, οὐδ' ἀφάμαρτε, κατ' ἀσπίδα πάντοσ' ἐΐσην \nταυρείην:  τῆς δ' οὔ τι διήλασεν, ἀλλὰ πολὺ πρὶν \nἐν καυλῷ ἐάγη δολιχὸν δόρυ:  Δηΐφοβος δὲ \nἀσπίδα ταυρείην σχέθ' ἀπὸ ἕο, δεῖσε δὲ θυμῷ \nἔγχος Μηριόναο δαΐφρονος: αὐτὰρ ὅ γ' ἥρως \n", "content_type": "5-lines"}, {"text": "ἂψ ἑτάρων εἰς ἔθνος ἐχάζετο, χώσατο δ' αἰνῶς \nἀμφότερον, νίκης τε καὶ ἔγχεος ὃ ξυνέαξε. \nβῆ δ' ἰέναι παρά τε κλισίας καὶ νῆας Ἀχαιῶν \nοἰσόμενος δόρυ μακρόν, ὅ οἱ κλισίηφι λέλειπτο. \nοἳ δ' ἄλλοι μάρναντο, βοὴ δ' ἄσβεστος ὀρώρει. \n", "content_type": "5-lines"}, {"text": "Τεῦκρος δὲ πρῶτος Τελαμώνιος ἄνδρα κατέκτα \nἼμβριον αἰχμητὴν πολυΐππου Μέντορος υἱόν:  \nναῖε δὲ Πήδαιον πρὶν ἐλθεῖν υἷας Ἀχαιῶν, \nκούρην δὲ Πριάμοιο νόθην ἔχε, Μηδεσικάστην:  \nαὐτὰρ ἐπεὶ Δαναῶν νέες ἤλυθον ἀμφιέλισσαι, \n", "content_type": "5-lines"}, {"text": "ἂψ ἐς Ἴλιον ἦλθε, μετέπρεπε δὲ Τρώεσσι, \nναῖε δὲ πὰρ Πριάμῳ:  ὃ δέ μιν τίεν ἶσα τέκεσσι. \nτόν ῥ' υἱὸς Τελαμῶνος ὑπ' οὔατος ἔγχεϊ μακρῷ \nνύξ', ἐκ δ' ἔσπασεν ἔγχος: ὃ δ' αὖτ' ἔπεσεν μελίη ὣς \nἥ τ' ὄρεος κορυφῇ ἕκαθεν περιφαινομένοιο \n", "content_type": "5-lines"}, {"text": "χαλκῷ ταμνομένη τέρενα χθονὶ φύλλα πελάσσῃ:  \nὣς πέσεν, ἀμφὶ δέ οἱ βράχε τεύχεα ποικίλα χαλκῷ. \nΤεῦκρος δ' ὁρμήθη μεμαὼς ἀπὸ τεύχεα δῦσαι:  \nἝκτωρ δ' ὁρμηθέντος ἀκόντισε δουρὶ φαεινῷ. \nἀλλ' ὃ μὲν ἄντα ἰδὼν ἠλεύατο χάλκεον ἔγχος \n", "content_type": "5-lines"}, {"text": "τυτθόν:  ὃ δ' Ἀμφίμαχον Κτεάτου υἷ' Ἀκτορίωνος \nνισόμενον πόλεμον δὲ κατὰ στῆθος βάλε δουρί:  \nδούπησεν δὲ πεσών, ἀράβησε δὲ τεύχε' ἐπ' αὐτῷ. \nἝκτωρ δ' ὁρμήθη κόρυθα κροτάφοις ἀραρυῖαν \nκρατὸς ἀφαρπάξαι μεγαλήτορος Ἀμφιμάχοιο:  \n", "content_type": "5-lines"}, {"text": "Αἴας δ' ὁρμηθέντος ὀρέξατο δουρὶ φαεινῷ \nἝκτορος: ἀλλ' οὔ πῃ χροὸς εἴσατο, πᾶς δ' ἄρα χαλκῷ \nσμερδαλέῳ κεκάλυφθ':  ὃ δ' ἄρ' ἀσπίδος ὀμφαλὸν οὖτα, \nὦσε δέ μιν σθένεϊ μεγάλῳ:  ὃ δὲ χάσσατ' ὀπίσσω \nνεκρῶν ἀμφοτέρων, τοὺς δ' ἐξείρυσσαν Ἀχαιοί. \n", "content_type": "5-lines"}, {"text": "Ἀμφίμαχον μὲν ἄρα Στιχίος δῖός τε Μενεσθεὺς \nἀρχοὶ Ἀθηναίων κόμισαν μετὰ λαὸν Ἀχαιῶν:  \nἼμβριον αὖτ' Αἴαντε μεμαότε θούριδος ἀλκῆς \nὥς τε δύ' αἶγα λέοντε κυνῶν ὕπο καρχαροδόντων \nἁρπάξαντε φέρητον ἀνὰ ῥωπήϊα πυκνὰ \n", "content_type": "5-lines"}, {"text": "ὑψοῦ ὑπὲρ γαίης μετὰ γαμφηλῇσιν ἔχοντε, \nὥς ῥα τὸν ὑψοῦ ἔχοντε δύω Αἴαντε κορυστὰ \nτεύχεα συλήτην:  κεφαλὴν δ' ἁπαλῆς ἀπὸ δειρῆς \nκόψεν Ὀϊλιάδης κεχολωμένος Ἀμφιμάχοιο, \nἧκε δέ μιν σφαιρηδὸν ἑλιξάμενος δι' ὁμίλου:  \n", "content_type": "5-lines"}, {"text": "Ἕκτορι δὲ προπάροιθε ποδῶν πέσεν ἐν κονίῃσι. \nκαὶ τότε δὴ περὶ κῆρι Ποσειδάων ἐχολώθη \nυἱωνοῖο πεσόντος ἐν αἰνῇ δηϊοτῆτι, \nβῆ δ' ἰέναι παρά τε κλισίας καὶ νῆας Ἀχαιῶν \nὀτρυνέων Δαναούς, Τρώεσσι δὲ κήδεα τεῦχεν. \n", "content_type": "5-lines"}, {"text": "Ἰδομενεὺς δ' ἄρα οἱ δουρικλυτὸς ἀντεβόλησεν \nἐρχόμενος παρ' ἑταίρου, ὅ οἱ νέον ἐκ πολέμοιο \nἦλθε κατ' ἰγνύην βεβλημένος ὀξέϊ χαλκῷ. \nτὸν μὲν ἑταῖροι ἔνεικαν, ὃ δ' ἰητροῖς ἐπιτείλας \nἤϊεν ἐς κλισίην:  ἔτι γὰρ πολέμοιο μενοίνα \n", "content_type": "5-lines"}, {"text": "ἀντιάαν:  τὸν δὲ προσέφη κρείων ἐνοσίχθων \nεἰσάμενος φθογγὴν Ἀνδραίμονος υἷϊ Θόαντι \nὃς πάσῃ Πλευρῶνι καὶ αἰπεινῇ Καλυδῶνι \nΑἰτωλοῖσιν ἄνασσε, θεὸς δ' ὣς τίετο δήμῳ:  \nἸδομενεῦ Κρητῶν βουληφόρε ποῦ τοι ἀπειλαὶ \n", "content_type": "5-lines"}, {"text": "οἴχονται, τὰς Τρωσὶν ἀπείλεον υἷες Ἀχαιῶν; \nτὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:  \nὦ Θόαν οὔ τις ἀνὴρ νῦν γ' αἴτιος, ὅσσον ἔγωγε \nγιγνώσκω:  πάντες γὰρ ἐπιστάμεθα πτολεμίζειν. \nοὔτέ τινα δέος ἴσχει ἀκήριον οὔτέ τις ὄκνῳ \n", "content_type": "5-lines"}, {"text": "εἴκων ἀνδύεται πόλεμον κακόν:  ἀλλά που οὕτω \nμέλλει δὴ φίλον εἶναι ὑπερμενέϊ Κρονίωνι \nνωνύμνους ἀπολέσθαι ἀπ' Ἄργεος ἐνθάδ' Ἀχαιούς. \nἀλλὰ Θόαν, καὶ γὰρ τὸ πάρος μενεδήϊος ἦσθα, \nὀτρύνεις δὲ καὶ ἄλλον ὅθι μεθιέντα ἴδηαι:  \n", "content_type": "5-lines"}, {"text": "τὼ νῦν μήτ' ἀπόληγε κέλευέ τε φωτὶ ἑκάστῳ. \nτὸν δ' ἠμείβετ' ἔπειτα Ποσειδάων ἐνοσίχθων:  \nἸδομενεῦ μὴ κεῖνος ἀνὴρ ἔτι νοστήσειεν \nἐκ Τροίης, ἀλλ' αὖθι κυνῶν μέλπηθρα γένοιτο, \nὅς τις ἐπ' ἤματι τῷδε ἑκὼν μεθίῃσι μάχεσθαι. \n", "content_type": "5-lines"}, {"text": "ἀλλ' ἄγε τεύχεα δεῦρο λαβὼν ἴθι:  ταῦτα δ' ἅμα χρὴ \nσπεύδειν, αἴ κ' ὄφελός τι γενώμεθα καὶ δύ' ἐόντε. \nσυμφερτὴ δ' ἀρετὴ πέλει ἀνδρῶν καὶ μάλα λυγρῶν, \nνῶϊ δὲ καί κ' ἀγαθοῖσιν ἐπισταίμεσθα μάχεσθαι. \nὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν:  \n", "content_type": "5-lines"}, {"text": "Ἰδομενεὺς δ' ὅτε δὴ κλισίην εὔτυκτον ἵκανε \nδύσετο τεύχεα καλὰ περὶ χροΐ, γέντο δὲ δοῦρε, \nβῆ δ' ἴμεν ἀστεροπῇ ἐναλίγκιος, ἥν τε Κρονίων \nχειρὶ λαβὼν ἐτίναξεν ἀπ' αἰγλήεντος Ὀλύμπου \nδεικνὺς σῆμα βροτοῖσιν:  ἀρίζηλοι δέ οἱ αὐγαί:  \n", "content_type": "5-lines"}, {"text": "ὣς τοῦ χαλκὸς ἔλαμπε περὶ στήθεσσι θέοντος. \nΜηριόνης δ' ἄρα οἱ θεράπων ἐῢς ἀντεβόλησεν \nἐγγὺς ἔτι κλισίης: μετὰ γὰρ δόρυ χάλκεον ᾔει \nοἰσόμενος: τὸν δὲ προσέφη σθένος Ἰδομενῆος: \nΜηριόνη Μόλου υἱὲ πόδας ταχὺ φίλταθ' ἑταίρων \n", "content_type": "5-lines"}, {"text": "τίπτ' ἦλθες πόλεμόν τε λιπὼν καὶ δηϊοτῆτα; \nἠέ τι βέβληαι, βέλεος δέ σε τείρει ἀκωκή, \nἦέ τευ ἀγγελίης μετ' ἔμ' ἤλυθες; οὐδέ τοι αὐτὸς \nἧσθαι ἐνὶ κλισίῃσι λιλαίομαι, ἀλλὰ μάχεσθαι. \nτὸν δ' αὖ Μηριόνης πεπνυμένος ἀντίον ηὔδα:  \n", "content_type": "5-lines"}, {"text": "Ἰδομενεῦ, Κρητῶν βουληφόρε χαλκοχιτώνων, \nἔρχομαι εἴ τί τοι ἔγχος ἐνὶ κλισίῃσι λέλειπται \nοἰσόμενος: τό νυ γὰρ κατεάξαμεν ὃ πρὶν ἔχεσκον \nἀσπίδα Δηϊφόβοιο βαλὼν ὑπερηνορέοντος. \nτὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:  \n", "content_type": "5-lines"}, {"text": "δούρατα δ' αἴ κ' ἐθέλῃσθα καὶ ἓν καὶ εἴκοσι δήεις \nἑσταότ' ἐν κλισίῃ πρὸς ἐνώπια παμφανόωντα \nΤρώϊα, τὰ κταμένων ἀποαίνυμαι:  οὐ γὰρ ὀΐω \nἀνδρῶν δυσμενέων ἑκὰς ἱστάμενος πολεμίζειν. \nτώ μοι δούρατά τ' ἔστι καὶ ἀσπίδες ὀμφαλόεσσαι \n", "content_type": "5-lines"}, {"text": "καὶ κόρυθες καὶ θώρηκες λαμπρὸν γανόωντες. \nτὸν δ' αὖ Μηριόνης πεπνυμένος ἀντίον ηὔδα:  \nκαί τοι ἐμοὶ παρά τε κλισίῃ καὶ νηῒ μελαίνῃ \nπόλλ' ἔναρα Τρώων:  ἀλλ' οὐ σχεδόν ἐστιν ἑλέσθαι. \nοὐδὲ γὰρ οὐδ' ἐμέ φημι λελασμένον ἔμμεναι ἀλκῆς, \n", "content_type": "5-lines"}, {"text": "ἀλλὰ μετὰ πρώτοισι μάχην ἀνὰ κυδιάνειραν \nἵσταμαι, ὁππότε νεῖκος ὀρώρηται πολέμοιο. \nἄλλόν πού τινα μᾶλλον Ἀχαιῶν χαλκοχιτώνων \nλήθω μαρνάμενος, σὲ δὲ ἴδμεναι αὐτὸν ὀΐω. \nτὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:  \n", "content_type": "5-lines"}, {"text": "οἶδ' ἀρετὴν οἷός ἐσσι:  τί σε χρὴ ταῦτα λέγεσθαι; \nεἰ γὰρ νῦν παρὰ νηυσὶ λεγοίμεθα πάντες ἄριστοι \nἐς λόχον, ἔνθα μάλιστ' ἀρετὴ διαείδεται ἀνδρῶν, \nἔνθ' ὅ τε δειλὸς ἀνὴρ ὅς τ' ἄλκιμος ἐξεφαάνθη:  \nτοῦ μὲν γάρ τε κακοῦ τρέπεται χρὼς ἄλλυδις ἄλλῃ, \n", "content_type": "5-lines"}, {"text": "οὐδέ οἱ ἀτρέμας ἧσθαι ἐρητύετ' ἐν φρεσὶ θυμός, \nἀλλὰ μετοκλάζει καὶ ἐπ' ἀμφοτέρους πόδας ἵζει, \nἐν δέ τέ οἱ κραδίη μεγάλα στέρνοισι πατάσσει \nκῆρας ὀϊομένῳ, πάταγος δέ τε γίγνετ' ὀδόντων:  \nτοῦ δ' ἀγαθοῦ οὔτ' ἂρ τρέπεται χρὼς οὔτέ τι λίην \n", "content_type": "5-lines"}, {"text": "ταρβεῖ, ἐπειδὰν πρῶτον ἐσίζηται λόχον ἀνδρῶν, \nἀρᾶται δὲ τάχιστα μιγήμεναι ἐν δαῒ λυγρῇ:  \nοὐδέ κεν ἔνθα τεόν γε μένος καὶ χεῖρας ὄνοιτο. \nεἴ περ γάρ κε βλεῖο πονεύμενος ἠὲ τυπείης \nοὐκ ἂν ἐν αὐχέν' ὄπισθε πέσοι βέλος οὐδ' ἐνὶ νώτῳ, \n", "content_type": "5-lines"}, {"text": "ἀλλά κεν ἢ στέρνων ἢ νηδύος ἀντιάσειε \nπρόσσω ἱεμένοιο μετὰ προμάχων ὀαριστύν. \nἀλλ' ἄγε μηκέτι ταῦτα λεγώμεθα νηπύτιοι ὣς \nἑσταότες, μή πού τις ὑπερφιάλως νεμεσήσῃ:  \nἀλλὰ σύ γε κλισίην δὲ κιὼν ἕλευ ὄβριμον ἔγχος. \n", "content_type": "5-lines"}, {"text": "ὣς φάτο, Μηριόνης δὲ θοῷ ἀτάλαντος Ἄρηϊ \nκαρπαλίμως κλισίηθεν ἀνείλετο χάλκεον ἔγχος, \nβῆ δὲ μετ' Ἰδομενῆα μέγα πτολέμοιο μεμηλώς. \nοἷος δὲ βροτολοιγὸς Ἄρης πόλεμον δὲ μέτεισι, \nτῷ δὲ Φόβος φίλος υἱὸς ἅμα κρατερὸς καὶ ἀταρβὴς \n", "content_type": "5-lines"}, {"text": "ἕσπετο, ὅς τ' ἐφόβησε ταλάφρονά περ πολεμιστήν:  \nτὼ μὲν ἄρ' ἐκ Θρῄκης Ἐφύρους μέτα θωρήσσεσθον, \nἠὲ μετὰ Φλεγύας μεγαλήτορας: οὐδ' ἄρα τώ γε \nἔκλυον ἀμφοτέρων, ἑτέροισι δὲ κῦδος ἔδωκαν:  \nτοῖοι Μηριόνης τε καὶ Ἰδομενεὺς ἀγοὶ ἀνδρῶν \n", "content_type": "5-lines"}, {"text": "ἤϊσαν ἐς πόλεμον κεκορυθμένοι αἴθοπι χαλκῷ. \nτὸν καὶ Μηριόνης πρότερος πρὸς μῦθον ἔειπε:  \nΔευκαλίδη πῇ τὰρ μέμονας καταδῦναι ὅμιλον; \nἢ ἐπὶ δεξιόφιν παντὸς στρατοῦ, ἦ ἀνὰ μέσσους, \nἦ ἐπ' ἀριστερόφιν; ἐπεὶ οὔ ποθι ἔλπομαι οὕτω \n", "content_type": "5-lines"}, {"text": "δεύεσθαι πολέμοιο κάρη κομόωντας Ἀχαιούς. \nτὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:  \nνηυσὶ μὲν ἐν μέσσῃσιν ἀμύνειν εἰσὶ καὶ ἄλλοι \nΑἴαντές τε δύω Τεῦκρός θ', ὃς ἄριστος Ἀχαιῶν \nτοξοσύνῃ, ἀγαθὸς δὲ καὶ ἐν σταδίῃ ὑσμίνῃ:  \n", "content_type": "5-lines"}, {"text": "οἵ μιν ἅδην ἐλόωσι καὶ ἐσσύμενον πολέμοιο \nἝκτορα Πριαμίδην, καὶ εἰ μάλα καρτερός ἐστιν. \nαἰπύ οἱ ἐσσεῖται μάλα περ μεμαῶτι μάχεσθαι \nκείνων νικήσαντι μένος καὶ χεῖρας ἀάπτους \nνῆας ἐνιπρῆσαι, ὅτε μὴ αὐτός γε Κρονίων \n", "content_type": "5-lines"}, {"text": "ἐμβάλοι αἰθόμενον δαλὸν νήεσσι θοῇσιν. \nἀνδρὶ δέ κ' οὐκ εἴξειε μέγας Τελαμώνιος Αἴας, \nὃς θνητός τ' εἴη καὶ ἔδοι Δημήτερος ἀκτὴν \nχαλκῷ τε ῥηκτὸς μεγάλοισί τε χερμαδίοισιν. \nοὐδ' ἂν Ἀχιλλῆϊ ῥηξήνορι χωρήσειεν \n", "content_type": "5-lines"}, {"text": "ἔν γ' αὐτοσταδίῃ:  ποσὶ δ' οὔ πως ἔστιν ἐρίζειν. \nνῶϊν δ' ὧδ' ἐπ' ἀριστέρ' ἔχε στρατοῦ, ὄφρα τάχιστα \nεἴδομεν ἠέ τῳ εὖχος ὀρέξομεν, ἦέ τις ἡμῖν. \nὣς φάτο, Μηριόνης δὲ θοῷ ἀτάλαντος Ἄρηϊ \nἦρχ' ἴμεν, ὄφρ' ἀφίκοντο κατὰ στρατὸν ᾗ μιν ἀνώγει, \n", "content_type": "5-lines"}, {"text": "οἳ δ' ὡς Ἰδομενῆα ἴδον φλογὶ εἴκελον ἀλκὴν \nαὐτὸν καὶ θεράποντα σὺν ἔντεσι δαιδαλέοισι, \nκεκλόμενοι καθ' ὅμιλον ἐπ' αὐτῷ πάντες ἔβησαν:  \nτῶν δ' ὁμὸν ἵστατο νεῖκος ἐπὶ πρυμνῇσι νέεσσιν. \nὡς δ' ὅθ' ὑπὸ λιγέων ἀνέμων σπέρχωσιν ἄελλαι \n", "content_type": "5-lines"}, {"text": "ἤματι τῷ ὅτε τε πλείστη κόνις ἀμφὶ κελεύθους, \nοἵ τ' ἄμυδις κονίης μεγάλην ἱστᾶσιν ὀμίχλην, \nὣς ἄρα τῶν ὁμόσ' ἦλθε μάχη, μέμασαν δ' ἐνὶ θυμῷ \nἀλλήλους καθ' ὅμιλον ἐναιρέμεν ὀξέϊ χαλκῷ. \nἔφριξεν δὲ μάχη φθισίμβροτος ἐγχείῃσι \n", "content_type": "5-lines"}, {"text": "μακρῇς, ἃς εἶχον ταμεσίχροας: ὄσσε δ' ἄμερδεν \nαὐγὴ χαλκείη κορύθων ἄπο λαμπομενάων \nθωρήκων τε νεοσμήκτων σακέων τε φαεινῶν \nἐρχομένων ἄμυδις: μάλα κεν θρασυκάρδιος εἴη \nὃς τότε γηθήσειεν ἰδὼν πόνον οὐδ' ἀκάχοιτο. \n", "content_type": "5-lines"}, {"text": "τὼ δ' ἀμφὶς φρονέοντε δύω Κρόνου υἷε κραταιὼ \nἀνδράσιν ἡρώεσσιν ἐτεύχετον ἄλγεα λυγρά. \nΖεὺς μέν ῥα Τρώεσσι καὶ Ἕκτορι βούλετο νίκην \nκυδαίνων Ἀχιλῆα πόδας ταχύν:  οὐδέ τι πάμπαν \nἤθελε λαὸν ὀλέσθαι Ἀχαιϊκὸν Ἰλιόθι πρό, \n", "content_type": "5-lines"}, {"text": "ἀλλὰ Θέτιν κύδαινε καὶ υἱέα καρτερόθυμον. \nἈργείους δὲ Ποσειδάων ὀρόθυνε μετελθὼν \nλάθρῃ ὑπεξαναδὺς πολιῆς ἁλός: ἤχθετο γάρ ῥα \nΤρωσὶν δαμναμένους, Διὶ δὲ κρατερῶς ἐνεμέσσα. \nἦ μὰν ἀμφοτέροισιν ὁμὸν γένος ἠδ' ἴα πάτρη, \n", "content_type": "5-lines"}, {"text": "ἀλλὰ Ζεὺς πρότερος γεγόνει καὶ πλείονα ᾔδη. \nτώ ῥα καὶ ἀμφαδίην μὲν ἀλεξέμεναι ἀλέεινε, \nλάθρῃ δ' αἰὲν ἔγειρε κατὰ στρατὸν ἀνδρὶ ἐοικώς. \nτοὶ δ' ἔριδος κρατερῆς καὶ ὁμοιΐου πτολέμοιο \nπεῖραρ ἐπαλλάξαντες ἐπ' ἀμφοτέροισι τάνυσσαν \n", "content_type": "5-lines"}, {"text": "ἄρρηκτόν τ' ἄλυτόν τε, τὸ πολλῶν γούνατ' ἔλυσεν. \nἔνθα μεσαιπόλιός περ ἐὼν Δαναοῖσι κελεύσας \nἸδομενεὺς Τρώεσσι μετάλμενος ἐν φόβον ὦρσε. \nπέφνε γὰρ Ὀθρυονῆα Καβησόθεν ἔνδον ἐόντα, \nὅς ῥα νέον πολέμοιο μετὰ κλέος εἰληλούθει, \n", "content_type": "5-lines"}, {"text": "ᾔτεε δὲ Πριάμοιο θυγατρῶν εἶδος ἀρίστην \nΚασσάνδρην ἀνάεδνον, ὑπέσχετο δὲ μέγα ἔργον, \nἐκ Τροίης ἀέκοντας ἀπωσέμεν υἷας Ἀχαιῶν. \nτῷ δ' ὁ γέρων Πρίαμος ὑπό τ' ἔσχετο καὶ κατένευσε \nδωσέμεναι:  ὃ δὲ μάρναθ' ὑποσχεσίῃσι πιθήσας. \n", "content_type": "5-lines"}, {"text": "Ἰδομενεὺς δ' αὐτοῖο τιτύσκετο δουρὶ φαεινῷ, \nκαὶ βάλεν ὕψι βιβάντα τυχών:  οὐδ' ἤρκεσε θώρηξ \nχάλκεος, ὃν φορέεσκε, μέσῃ δ' ἐν γαστέρι πῆξε. \nδούπησεν δὲ πεσών:  ὃ δ' ἐπεύξατο φώνησέν τε:  \nὈθρυονεῦ περὶ δή σε βροτῶν αἰνίζομ' ἁπάντων \n", "content_type": "5-lines"}, {"text": "εἰ ἐτεὸν δὴ πάντα τελευτήσεις ὅσ' ὑπέστης \nΔαρδανίδῃ Πριάμῳ:  ὃ δ' ὑπέσχετο θυγατέρα ἥν. \nκαί κέ τοι ἡμεῖς ταῦτά γ' ὑποσχόμενοι τελέσαιμεν, \nδοῖμεν δ' Ἀτρεΐδαο θυγατρῶν εἶδος ἀρίστην \nἌργεος ἐξαγαγόντες ὀπυιέμεν, εἴ κε σὺν ἄμμιν \n", "content_type": "5-lines"}, {"text": "Ἰλίου ἐκπέρσῃς εὖ ναιόμενον πτολίεθρον. \nἀλλ' ἕπε', ὄφρ' ἐπὶ νηυσὶ συνώμεθα ποντοπόροισιν \nἀμφὶ γάμῳ, ἐπεὶ οὔ τοι ἐεδνωταὶ κακοί εἰμεν. \nὣς εἰπὼν ποδὸς ἕλκε κατὰ κρατερὴν ὑσμίνην \nἥρως Ἰδομενεύς: τῷ δ' Ἄσιος ἦλθ' ἐπαμύντωρ \n", "content_type": "5-lines"}, {"text": "πεζὸς πρόσθ' ἵππων:  τὼ δὲ πνείοντε κατ' ὤμων \nαἰὲν ἔχ' ἡνίοχος θεράπων:  ὃ δὲ ἵετο θυμῷ \nἸδομενῆα βαλεῖν:  ὃ δέ μιν φθάμενος βάλε δουρὶ \nλαιμὸν ὑπ' ἀνθερεῶνα, διὰ πρὸ δὲ χαλκὸν ἔλασσεν. \nἤριπε δ' ὡς ὅτε τις δρῦς ἤριπεν ἢ ἀχερωῒς \n", "content_type": "5-lines"}, {"text": "ἠὲ πίτυς βλωθρή, τήν τ' οὔρεσι τέκτονες ἄνδρες \nἐξέταμον πελέκεσσι νεήκεσι νήϊον εἶναι:  \nὣς ὃ πρόσθ' ἵππων καὶ δίφρου κεῖτο τανυσθεὶς \nβεβρυχὼς κόνιος δεδραγμένος αἱματοέσσης. \nἐκ δέ οἱ ἡνίοχος πλήγη φρένας ἃς πάρος εἶχεν, \n", "content_type": "5-lines"}, {"text": "οὐδ' ὅ γ' ἐτόλμησεν δηΐων ὑπὸ χεῖρας ἀλύξας \nἂψ ἵππους στρέψαι, τὸν δ' Ἀντίλοχος μενεχάρμης \nδουρὶ μέσον περόνησε τυχών:  οὐδ' ἤρκεσε θώρηξ \nχάλκεος ὃν φορέεσκε, μέσῃ δ' ἐν γαστέρι πῆξεν. \nαὐτὰρ ὃ ἀσθμαίνων εὐεργέος ἔκπεσε δίφρου, \n", "content_type": "5-lines"}, {"text": "ἵππους δ' Ἀντίλοχος μεγαθύμου Νέστορος υἱὸς \nἐξέλασε Τρώων μετ' ἐϋκνήμιδας Ἀχαιούς. \nΔηΐφοβος δὲ μάλα σχεδὸν ἤλυθεν Ἰδομενῆος \nἈσίου ἀχνύμενος, καὶ ἀκόντισε δουρὶ φαεινῷ. \nἀλλ' ὃ μὲν ἄντα ἰδὼν ἠλεύατο χάλκεον ἔγχος \n", "content_type": "5-lines"}, {"text": "Ἰδομενεύς: κρύφθη γὰρ ὑπ' ἀσπίδι πάντοσ' ἐΐσῃ, \nτὴν ἄρ' ὅ γε ῥινοῖσι βοῶν καὶ νώροπι χαλκῷ \nδινωτὴν φορέεσκε, δύω κανόνεσσ' ἀραρυῖαν:  \nτῇ ὕπο πᾶς ἐάλη, τὸ δ' ὑπέρπτατο χάλκεον ἔγχος, \nκαρφαλέον δέ οἱ ἀσπὶς ἐπιθρέξαντος ἄϋσεν \n", "content_type": "5-lines"}, {"text": "ἔγχεος: οὐδ' ἅλιόν ῥα βαρείης χειρὸς ἀφῆκεν, \nἀλλ' ἔβαλ' Ἱππασίδην Ὑψήνορα ποιμένα λαῶν \nἧπαρ ὑπὸ πραπίδων, εἶθαρ δ' ὑπὸ γούνατ' ἔλυσε. \nΔηΐφοβος δ' ἔκπαγλον ἐπεύξατο μακρὸν ἀΰσας: \nοὐ μὰν αὖτ' ἄτιτος κεῖτ' Ἄσιος, ἀλλά ἕ φημι \n", "content_type": "5-lines"}, {"text": "εἰς Ἄϊδός περ ἰόντα πυλάρταο κρατεροῖο \nγηθήσειν κατὰ θυμόν, ἐπεί ῥά οἱ ὤπασα πομπόν. \nὣς ἔφατ', Ἀργείοισι δ' ἄχος γένετ' εὐξαμένοιο, \nἈντιλόχῳ δὲ μάλιστα δαΐφρονι θυμὸν ὄρινεν:  \nἀλλ' οὐδ' ἀχνύμενός περ ἑοῦ ἀμέλησεν ἑταίρου, \n", "content_type": "5-lines"}, {"text": "ἀλλὰ θέων περίβη καί οἱ σάκος ἀμφεκάλυψε. \nτὸν μὲν ἔπειθ' ὑποδύντε δύω ἐρίηρες ἑταῖροι \nΜηκιστεὺς Ἐχίοιο πάϊς καὶ δῖος Ἀλάστωρ, \nνῆας ἔπι γλαφυρὰς φερέτην βαρέα στενάχοντα. \nἸδομενεὺς δ' οὐ λῆγε μένος μέγα, ἵετο δ' αἰεὶ \n", "content_type": "5-lines"}, {"text": "ἠέ τινα Τρώων ἐρεβεννῇ νυκτὶ καλύψαι \nἢ αὐτὸς δουπῆσαι ἀμύνων λοιγὸν Ἀχαιοῖς. \nἔνθ' Αἰσυήταο διοτρεφέος φίλον υἱὸν \nἥρω' Ἀλκάθοον, γαμβρὸς δ' ἦν Ἀγχίσαο, \nπρεσβυτάτην δ' ὤπυιε θυγατρῶν Ἱπποδάμειαν \n", "content_type": "5-lines"}, {"text": "τὴν περὶ κῆρι φίλησε πατὴρ καὶ πότνια μήτηρ \nἐν μεγάρῳ:  πᾶσαν γὰρ ὁμηλικίην ἐκέκαστο \nκάλλεϊ καὶ ἔργοισιν ἰδὲ φρεσί:  τοὔνεκα καί μιν \nγῆμεν ἀνὴρ ὤριστος ἐνὶ Τροίῃ εὐρείῃ:  \nτὸν τόθ' ὑπ' Ἰδομενῆϊ Ποσειδάων ἐδάμασσε \n", "content_type": "5-lines"}, {"text": "θέλξας ὄσσε φαεινά, πέδησε δὲ φαίδιμα γυῖα:  \nοὔτε γὰρ ἐξοπίσω φυγέειν δύνατ' οὔτ' ἀλέασθαι, \nἀλλ' ὥς τε στήλην ἢ δένδρεον ὑψιπέτηλον \nἀτρέμας ἑσταότα στῆθος μέσον οὔτασε δουρὶ \nἥρως Ἰδομενεύς, ῥῆξεν δέ οἱ ἀμφὶ χιτῶνα \n", "content_type": "5-lines"}, {"text": "χάλκεον, ὅς οἱ πρόσθεν ἀπὸ χροὸς ἤρκει ὄλεθρον:  \nδὴ τότε γ' αὖον ἄϋσεν ἐρεικόμενος περὶ δουρί. \nδούπησεν δὲ πεσών, δόρυ δ' ἐν κραδίῃ ἐπεπήγει, \nἥ ῥά οἱ ἀσπαίρουσα καὶ οὐρίαχον πελέμιζεν \nἔγχεος: ἔνθα δ' ἔπειτ' ἀφίει μένος ὄβριμος Ἄρης: \n", "content_type": "5-lines"}, {"text": "Ἰδομενεὺς δ' ἔκπαγλον ἐπεύξατο μακρὸν ἀΰσας \nΔηΐφοβ' ἦ ἄρα δή τι ἐΐσκομεν ἄξιον εἶναι \nτρεῖς ἑνὸς ἀντὶ πεφάσθαι; ἐπεὶ σύ περ εὔχεαι οὕτω. \nδαιμόνι' ἀλλὰ καὶ αὐτὸς ἐναντίον ἵστασ' ἐμεῖο, \nὄφρα ἴδῃ οἷος Ζηνὸς γόνος ἐνθάδ' ἱκάνω, \n", "content_type": "5-lines"}, {"text": "ὃς πρῶτον Μίνωα τέκε Κρήτῃ ἐπίουρον:  \nΜίνως δ' αὖ τέκεθ' υἱὸν ἀμύμονα Δευκαλίωνα, \nΔευκαλίων δ' ἐμὲ τίκτε πολέσσ' ἄνδρεσσιν ἄνακτα \nΚρήτῃ ἐν εὐρείῃ:  νῦν δ' ἐνθάδε νῆες ἔνεικαν \nσοί τε κακὸν καὶ πατρὶ καὶ ἄλλοισι Τρώεσσιν. \n", "content_type": "5-lines"}, {"text": "ὣς φάτο, Δηΐφοβος δὲ διάνδιχα μερμήριξεν \nἤ τινά που Τρώων ἑταρίσσαιτο μεγαθύμων \nἂψ ἀναχωρήσας, ἦ πειρήσαιτο καὶ οἶος. \nὧδε δέ οἱ φρονέοντι δοάσσατο κέρδιον εἶναι \nβῆναι ἐπ' Αἰνείαν:  τὸν δ' ὕστατον εὗρεν ὁμίλου \n", "content_type": "5-lines"}, {"text": "ἑσταότ':  αἰεὶ γὰρ Πριάμῳ ἐπεμήνιε δίῳ \nοὕνεκ' ἄρ' ἐσθλὸν ἐόντα μετ' ἀνδράσιν οὔ τι τίεσκεν. \nἀγχοῦ δ' ἱστάμενος ἔπεα πτερόεντα προσηύδα:  \nΑἰνεία Τρώων βουληφόρε νῦν σε μάλα χρὴ \nγαμβρῷ ἀμυνέμεναι, εἴ πέρ τί σε κῆδος ἱκάνει. \n", "content_type": "5-lines"}, {"text": "ἀλλ' ἕπευ Ἀλκαθόῳ ἐπαμύνομεν, ὅς σε πάρος γε \nγαμβρὸς ἐὼν ἔθρεψε δόμοις ἔνι τυτθὸν ἐόντα:  \nτὸν δέ τοι Ἰδομενεὺς δουρικλυτὸς ἐξενάριξεν. \nὣς φάτο, τῷ δ' ἄρα θυμὸν ἐνὶ στήθεσσιν ὄρινε, \nβῆ δὲ μετ' Ἰδομενῆα μέγα πτολέμοιο μεμηλώς. \n", "content_type": "5-lines"}, {"text": "ἀλλ' οὐκ Ἰδομενῆα φόβος λάβε τηλύγετον ὥς, \nἀλλ' ἔμεν' ὡς ὅτε τις σῦς οὔρεσιν ἀλκὶ πεποιθώς, \nὅς τε μένει κολοσυρτὸν ἐπερχόμενον πολὺν ἀνδρῶν \nχώρῳ ἐν οἰοπόλῳ, φρίσσει δέ τε νῶτον ὕπερθεν:  \nὀφθαλμὼ δ' ἄρα οἱ πυρὶ λάμπετον:  αὐτὰρ ὀδόντας \n", "content_type": "5-lines"}, {"text": "θήγει, ἀλέξασθαι μεμαὼς κύνας ἠδὲ καὶ ἄνδρας: \nὣς μένεν Ἰδομενεὺς δουρικλυτός, οὐδ' ὑπεχώρει, \nΑἰνείαν ἐπιόντα βοηθόον:  αὖε δ' ἑταίρους \nἈσκάλαφόν τ' ἐσορῶν Ἀφαρῆά τε Δηΐπυρόν τε \nΜηριόνην τε καὶ Ἀντίλοχον μήστωρας ἀϋτῆς: \n", "content_type": "5-lines"}, {"text": "τοὺς ὅ γ' ἐποτρύνων ἔπεα πτερόεντα προσηύδα:  \nδεῦτε φίλοι, καί μ' οἴῳ ἀμύνετε:  δείδια δ' αἰνῶς \nΑἰνείαν ἐπιόντα πόδας ταχύν, ὅς μοι ἔπεισιν, \nὃς μάλα καρτερός ἐστι μάχῃ ἔνι φῶτας ἐναίρειν:  \nκαὶ δ' ἔχει ἥβης ἄνθος, ὅ τε κράτος ἐστὶ μέγιστον. \n", "content_type": "5-lines"}, {"text": "εἰ γὰρ ὁμηλικίη γε γενοίμεθα τῷδ' ἐπὶ θυμῷ \nαἶψά κεν ἠὲ φέροιτο μέγα κράτος, ἠὲ φεροίμην. \nὣς ἔφαθ', οἳ δ' ἄρα πάντες ἕνα φρεσὶ θυμὸν ἔχοντες \nπλησίοι ἔστησαν, σάκε' ὤμοισι κλίναντες. \nΑἰνείας δ' ἑτέρωθεν ἐκέκλετο οἷς ἑτάροισι \n", "content_type": "5-lines"}, {"text": "Δηΐφοβόν τε Πάριν τ' ἐσορῶν καὶ Ἀγήνορα δῖον, \nοἵ οἱ ἅμ' ἡγεμόνες Τρώων ἔσαν:  αὐτὰρ ἔπειτα \nλαοὶ ἕπονθ', ὡς εἴ τε μετὰ κτίλον ἕσπετο μῆλα \nπιόμεν' ἐκ βοτάνης: γάνυται δ' ἄρα τε φρένα ποιμήν:  \nὣς Αἰνείᾳ θυμὸς ἐνὶ στήθεσσι γεγήθει \n", "content_type": "5-lines"}, {"text": "ὡς ἴδε λαῶν ἔθνος ἐπισπόμενον ἑοῖ αὐτῷ. \nοἳ δ' ἀμφ' Ἀλκαθόῳ αὐτοσχεδὸν ὁρμήθησαν \nμακροῖσι ξυστοῖσι:  περὶ στήθεσσι δὲ χαλκὸς \nσμερδαλέον κονάβιζε τιτυσκομένων καθ' ὅμιλον \nἀλλήλων:  δύο δ' ἄνδρες ἀρήϊοι ἔξοχον ἄλλων \n", "content_type": "5-lines"}, {"text": "Αἰνείας τε καὶ Ἰδομενεὺς ἀτάλαντοι Ἄρηϊ \nἵεντ' ἀλλήλων ταμέειν χρόα νηλέϊ χαλκῷ. \nΑἰνείας δὲ πρῶτος ἀκόντισεν Ἰδομενῆος: \nἀλλ' ὃ μὲν ἄντα ἰδὼν ἠλεύατο χάλκεον ἔγχος, \nαἰχμὴ δ' Αἰνείαο κραδαινομένη κατὰ γαίης \n", "content_type": "5-lines"}, {"text": "ᾤχετ', ἐπεί ῥ' ἅλιον στιβαρῆς ἀπὸ χειρὸς ὄρουσεν. \nἸδομενεὺς δ' ἄρα Οἰνόμαον βάλε γαστέρα μέσσην, \nῥῆξε δὲ θώρηκος γύαλον, διὰ δ' ἔντερα χαλκὸς \nἤφυσ':  ὃ δ' ἐν κονίῃσι πεσὼν ἕλε γαῖαν ἀγοστῷ. \nἸδομενεὺς δ' ἐκ μὲν νέκυος δολιχόσκιον ἔγχος \n", "content_type": "5-lines"}, {"text": "ἐσπάσατ', οὐδ' ἄρ' ἔτ' ἄλλα δυνήσατο τεύχεα καλὰ \nὤμοιιν ἀφελέσθαι:  ἐπείγετο γὰρ βελέεσσιν. \nοὐ γὰρ ἔτ' ἔμπεδα γυῖα ποδῶν ἦν ὁρμηθέντι, \nοὔτ' ἄρ' ἐπαΐξαι μεθ' ἑὸν:  βέλος οὔτ' ἀλέασθαι. \nτώ ῥα καὶ ἐν σταδίῃ μὲν ἀμύνετο νηλεὲς ἦμαρ, \n", "content_type": "5-lines"}, {"text": "τρέσσαι δ' οὐκ ἔτι ῥίμφα πόδες φέρον ἐκ πολέμοιο. \nτοῦ δὲ βάδην ἀπιόντος ἀκόντισε δουρὶ φαεινῷ \nΔηΐφοβος: δὴ γάρ οἱ ἔχεν κότον ἐμμενὲς αἰεί. \nἀλλ' ὅ γε καὶ τόθ' ἅμαρτεν, ὃ δ' Ἀσκάλαφον βάλε δουρὶ \nυἱὸν Ἐνυαλίοιο:  δι' ὤμου δ' ὄβριμον ἔγχος \n", "content_type": "5-lines"}, {"text": "ἔσχεν:  ὃ δ' ἐν κονίῃσι πεσὼν ἕλε γαῖαν ἀγοστῷ. \nοὐδ' ἄρα πώ τι πέπυστο βριήπυος ὄβριμος Ἄρης \nυἷος ἑοῖο πεσόντος ἐνὶ κρατερῇ ὑσμίνῃ, \nἀλλ' ὅ γ' ἄρ' ἄκρῳ Ὀλύμπῳ ὑπὸ χρυσέοισι νέφεσσιν \nἧστο Διὸς βουλῇσιν ἐελμένος, ἔνθά περ ἄλλοι \n", "content_type": "5-lines"}, {"text": "ἀθάνατοι θεοὶ ἦσαν ἐεργόμενοι πολέμοιο. \nοἳ δ' ἀμφ' Ἀσκαλάφῳ αὐτοσχεδὸν ὁρμήθησαν:  \nΔηΐφοβος μὲν ἀπ' Ἀσκαλάφου πήληκα φαεινὴν \nἥρπασε, Μηριόνης δὲ θοῷ ἀτάλαντος Ἄρηϊ \nδουρὶ βραχίονα τύψεν ἐπάλμενος, ἐκ δ' ἄρα χειρὸς \n", "content_type": "5-lines"}, {"text": "αὐλῶπις τρυφάλεια χαμαὶ βόμβησε πεσοῦσα. \nΜηριόνης δ' ἐξ αὖτις ἐπάλμενος αἰγυπιὸς ὣς \nἐξέρυσε πρυμνοῖο βραχίονος ὄβριμον ἔγχος, \nἂψ δ' ἑτάρων εἰς ἔθνος ἐχάζετο. τὸν δὲ Πολίτης \nαὐτοκασίγνητος περὶ μέσσῳ χεῖρε τιτήνας \n", "content_type": "5-lines"}, {"text": "ἐξῆγεν πολέμοιο δυσηχέος, ὄφρ' ἵκεθ' ἵππους \nὠκέας, οἵ οἱ ὄπισθε μάχης ἠδὲ πτολέμοιο \nἕστασαν ἡνίοχόν τε καὶ ἅρματα ποικίλ' ἔχοντες: \nοἳ τόν γε προτὶ ἄστυ φέρον βαρέα στενάχοντα \nτειρόμενον:  κατὰ δ' αἷμα νεουτάτου ἔρρεε χειρός. \n", "content_type": "5-lines"}, {"text": "οἳ δ' ἄλλοι μάρναντο, βοὴ δ' ἄσβεστος ὀρώρει. \nἔνθ' Αἰνέας Ἀφαρῆα Καλητορίδην ἐπορούσας \nλαιμὸν τύψ' ἐπὶ οἷ τετραμμένον ὀξέϊ δουρί:  \nἐκλίνθη δ' ἑτέρωσε κάρη, ἐπὶ δ' ἀσπὶς ἑάφθη \nκαὶ κόρυς, ἀμφὶ δέ οἱ θάνατος χύτο θυμοραϊστής. \n", "content_type": "5-lines"}, {"text": "Ἀντίλοχος δὲ Θόωνα μεταστρεφθέντα δοκεύσας \nοὔτασ' ἐπαΐξας, ἀπὸ δὲ φλέβα πᾶσαν ἔκερσεν, \nἥ τ' ἀνὰ νῶτα θέουσα διαμπερὲς αὐχέν' ἱκάνει:  \nτὴν ἀπὸ πᾶσαν ἔκερσεν:  ὃ δ' ὕπτιος ἐν κονίῃσι \nκάππεσεν, ἄμφω χεῖρε φίλοις ἑτάροισι πετάσσας. \n", "content_type": "5-lines"}, {"text": "Ἀντίλοχος δ' ἐπόρουσε, καὶ αἴνυτο τεύχε' ἀπ' ὤμων \nπαπταίνων:  Τρῶες δὲ περισταδὸν ἄλλοθεν ἄλλος \nοὔταζον σάκος εὐρὺ παναίολον, οὐδὲ δύναντο \nεἴσω ἐπιγράψαι τέρενα χρόα νηλέϊ χαλκῷ \nἈντιλόχου:  πέρι γάρ ῥα Ποσειδάων ἐνοσίχθων \n", "content_type": "5-lines"}, {"text": "Νέστορος υἱὸν ἔρυτο καὶ ἐν πολλοῖσι βέλεσσιν. \nοὐ μὲν γάρ ποτ' ἄνευ δηΐων ἦν, ἀλλὰ κατ' αὐτοὺς \nστρωφᾶτ':  οὐδέ οἱ ἔγχος ἔχ' ἀτρέμας, ἀλλὰ μάλ' αἰεὶ \nσειόμενον ἐλέλικτο:  τιτύσκετο δὲ φρεσὶν ᾗσιν \nἤ τευ ἀκοντίσσαι, ἠὲ σχεδὸν ὁρμηθῆναι. \n", "content_type": "5-lines"}, {"text": "ἀλλ' οὐ λῆθ' Ἀδάμαντα τιτυσκόμενος καθ' ὅμιλον \nἈσιάδην, ὅ οἱ οὖτα μέσον σάκος ὀξέϊ χαλκῷ \nἐγγύθεν ὁρμηθείς: ἀμενήνωσεν δέ οἱ αἰχμὴν \nκυανοχαῖτα Ποσειδάων βιότοιο μεγήρας. \nκαὶ τὸ μὲν αὐτοῦ μεῖν' ὥς τε σκῶλος πυρίκαυστος \n", "content_type": "5-lines"}, {"text": "ἐν σάκει Ἀντιλόχοιο, τὸ δ' ἥμισυ κεῖτ' ἐπὶ γαίης: \nἂψ δ' ἑτάρων εἰς ἔθνος ἐχάζετο κῆρ' ἀλεείνων:  \nΜηριόνης δ' ἀπιόντα μετασπόμενος βάλε δουρὶ \nαἰδοίων τε μεσηγὺ καὶ ὀμφαλοῦ, ἔνθα μάλιστα \nγίγνετ' Ἄρης ἀλεγεινὸς ὀϊζυροῖσι βροτοῖσιν. \n", "content_type": "5-lines"}, {"text": "ἔνθά οἱ ἔγχος ἔπηξεν:  ὃ δ' ἑσπόμενος περὶ δουρὶ \nἤσπαιρ' ὡς ὅτε βοῦς τόν τ' οὔρεσι βουκόλοι ἄνδρες \nἰλλάσιν οὐκ ἐθέλοντα βίῃ δήσαντες ἄγουσιν:  \nὣς ὃ τυπεὶς ἤσπαιρε μίνυνθά περ, οὔ τι μάλα δήν, \nὄφρά οἱ ἐκ χροὸς ἔγχος ἀνεσπάσατ' ἐγγύθεν ἐλθὼν \n", "content_type": "5-lines"}, {"text": "ἥρως Μηριόνης: τὸν δὲ σκότος ὄσσε κάλυψε. \nΔηΐπυρον δ' Ἕλενος ξίφεϊ σχεδὸν ἤλασε κόρσην \nΘρηϊκίῳ μεγάλῳ, ἀπὸ δὲ τρυφάλειαν ἄραξεν. \nἣ μὲν ἀποπλαγχθεῖσα χαμαὶ πέσε, καί τις Ἀχαιῶν \nμαρναμένων μετὰ ποσσὶ κυλινδομένην ἐκόμισσε:  \n", "content_type": "5-lines"}, {"text": "τὸν δὲ κατ' ὀφθαλμῶν ἐρεβεννὴ νὺξ ἐκάλυψεν. \nἈτρεΐδην δ' ἄχος εἷλε βοὴν ἀγαθὸν Μενέλαον:  \nβῆ δ' ἐπαπειλήσας Ἑλένῳ ἥρωϊ ἄνακτι \nὀξὺ δόρυ κραδάων:  ὃ δὲ τόξου πῆχυν ἄνελκε. \nτὼ δ' ἄρ' ὁμαρτήδην ὃ μὲν ἔγχεϊ ὀξυόεντι \n", "content_type": "5-lines"}, {"text": "ἵετ' ἀκοντίσσαι, ὃ δ' ἀπὸ νευρῆφιν ὀϊστῷ. \nΠριαμίδης μὲν ἔπειτα κατὰ στῆθος βάλεν ἰῷ \nθώρηκος γύαλον, ἀπὸ δ' ἔπτατο πικρὸς ὀϊστός. \nὡς δ' ὅτ' ἀπὸ πλατέος πτυόφιν μεγάλην κατ' ἀλωὴν \nθρῴσκωσιν κύαμοι μελανόχροες ἢ ἐρέβινθοι \n", "content_type": "5-lines"}, {"text": "πνοιῇ ὕπο λιγυρῇ καὶ λικμητῆρος ἐρωῇ, \nὣς ἀπὸ θώρηκος Μενελάου κυδαλίμοιο \nπολλὸν ἀποπλαγχθεὶς ἑκὰς ἔπτατο πικρὸς ὀϊστός. \nἈτρεΐδης δ' ἄρα χεῖρα βοὴν ἀγαθὸς Μενέλαος \nτὴν βάλεν ᾗ ῥ' ἔχε τόξον ἐΰξοον:  ἐν δ' ἄρα τόξῳ \n", "content_type": "5-lines"}, {"text": "ἀντικρὺ διὰ χειρὸς ἐλήλατο χάλκεον ἔγχος. \nἂψ δ' ἑτάρων εἰς ἔθνος ἐχάζετο κῆρ' ἀλεείνων \nχεῖρα παρακρεμάσας: τὸ δ' ἐφέλκετο μείλινον ἔγχος. \nκαὶ τὸ μὲν ἐκ χειρὸς ἔρυσεν μεγάθυμος Ἀγήνωρ, \nαὐτὴν δὲ ξυνέδησεν ἐϋστρεφεῖ οἰὸς ἀώτῳ \n", "content_type": "5-lines"}, {"text": "σφενδόνῃ, ἣν ἄρα οἱ θεράπων ἔχε ποιμένι λαῶν. \nΠείσανδρος δ' ἰθὺς Μενελάου κυδαλίμοιο \nἤϊε:  τὸν δ' ἄγε μοῖρα κακὴ θανάτοιο τέλος δὲ \nσοὶ Μενέλαε δαμῆναι ἐν αἰνῇ δηϊοτῆτι. \nοἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες \n", "content_type": "5-lines"}, {"text": "Ἀτρεΐδης μὲν ἅμαρτε, παραὶ δέ οἱ ἐτράπετ' ἔγχος, \nΠείσανδρος δὲ σάκος Μενελάου κυδαλίμοιο \nοὔτασεν, οὐδὲ διὰ πρὸ δυνήσατο χαλκὸν ἐλάσσαι:  \nἔσχεθε γὰρ σάκος εὐρύ, κατεκλάσθη δ' ἐνὶ καυλῷ \nἔγχος: ὃ δὲ φρεσὶν ᾗσι χάρη καὶ ἐέλπετο νίκην. \n", "content_type": "5-lines"}, {"text": "Ἀτρεΐδης δὲ ἐρυσσάμενος ξίφος ἀργυρόηλον \nἆλτ' ἐπὶ Πεισάνδρῳ:  ὃ δ' ὑπ' ἀσπίδος εἵλετο καλὴν \nἀξίνην εὔχαλκον ἐλαΐνῳ ἀμφὶ πελέκκῳ \nμακρῷ ἐϋξέστῳ:  ἅμα δ' ἀλλήλων ἐφίκοντο. \nἤτοι ὃ μὲν κόρυθος φάλον ἤλασεν ἱπποδασείης \n", "content_type": "5-lines"}, {"text": "ἄκρον ὑπὸ λόφον αὐτόν, ὃ δὲ προσιόντα μέτωπον \nῥινὸς ὕπερ πυμάτης: λάκε δ' ὀστέα, τὼ δέ οἱ ὄσσε \nπὰρ ποσὶν αἱματόεντα χαμαὶ πέσον ἐν κονίῃσιν, \nἰδνώθη δὲ πεσών:  ὃ δὲ λὰξ ἐν στήθεσι βαίνων \nτεύχεά τ' ἐξενάριξε καὶ εὐχόμενος ἔπος ηὔδα:  \n", "content_type": "5-lines"}, {"text": "λείψετέ θην οὕτω γε νέας Δαναῶν ταχυπώλων \nΤρῶες ὑπερφίαλοι δεινῆς ἀκόρητοι ἀϋτῆς, \nἄλλης μὲν λώβης τε καὶ αἴσχεος οὐκ ἐπιδευεῖς \nἣν ἐμὲ λωβήσασθε κακαὶ κύνες, οὐδέ τι θυμῷ \nΖηνὸς ἐριβρεμέτεω χαλεπὴν ἐδείσατε μῆνιν \n", "content_type": "5-lines"}, {"text": "ξεινίου, ὅς τέ ποτ' ὔμμι διαφθέρσει πόλιν αἰπήν:  \nοἵ μευ κουριδίην ἄλοχον καὶ κτήματα πολλὰ \nμὰψ οἴχεσθ' ἀνάγοντες, ἐπεὶ φιλέεσθε παρ' αὐτῇ:  \nνῦν αὖτ' ἐν νηυσὶν μενεαίνετε ποντοπόροισι \nπῦρ ὀλοὸν βαλέειν, κτεῖναι δ' ἥρωας Ἀχαιούς. \n", "content_type": "5-lines"}, {"text": "ἀλλά ποθι σχήσεσθε καὶ ἐσσύμενοί περ Ἄρηος. \nΖεῦ πάτερ ἦ τέ σέ φασι περὶ φρένας ἔμμεναι ἄλλων \nἀνδρῶν ἠδὲ θεῶν:  σέο δ' ἐκ τάδε πάντα πέλονται:  \nοἷον δὴ ἄνδρεσσι χαρίζεαι ὑβριστῇσι \nΤρωσίν, τῶν μένος αἰὲν ἀτάσθαλον, οὐδὲ δύνανται \n", "content_type": "5-lines"}, {"text": "φυλόπιδος κορέσασθαι ὁμοιΐου πτολέμοιο. \nπάντων μὲν κόρος ἐστὶ καὶ ὕπνου καὶ φιλότητος \nμολπῆς τε γλυκερῆς καὶ ἀμύμονος ὀρχηθμοῖο, \nτῶν πέρ τις καὶ μᾶλλον ἐέλδεται ἐξ ἔρον εἷναι \nἢ πολέμου:  Τρῶες δὲ μάχης ἀκόρητοι ἔασιν. \n", "content_type": "5-lines"}, {"text": "ὣς εἰπὼν τὰ μὲν ἔντε' ἀπὸ χροὸς αἱματόεντα \nσυλήσας ἑτάροισι δίδου Μενέλαος ἀμύμων, \nαὐτὸς δ' αὖτ' ἐξ αὖτις ἰὼν προμάχοισιν ἐμίχθη. \nἔνθά οἱ υἱὸς ἐπᾶλτο Πυλαιμένεος βασιλῆος \nἉρπαλίων, ὅ ῥα πατρὶ φίλῳ ἕπετο πτολεμίξων \n", "content_type": "5-lines"}, {"text": "ἐς τροίην, οὐδ' αὖτις ἀφίκετο πατρίδα γαῖαν:  \nὅς ῥα τότ' Ἀτρεΐδαο μέσον σάκος οὔτασε δουρὶ \nἐγγύθεν, οὐδὲ διὰ πρὸ δυνήσατο χαλκὸν ἐλάσσαι \nἂψ δ' ἑτάρων εἰς ἔθνος ἐχάζετο κῆρ' ἀλεείνων \nπάντοσε παπταίνων μή τις χρόα χαλκῷ ἐπαύρῃ. \n", "content_type": "5-lines"}, {"text": "Μηριόνης δ' ἀπιόντος ἵει χαλκήρε' ὀϊστόν, \nκαί ῥ' ἔβαλε γλουτὸν κάτα δεξιόν:  αὐτὰρ ὀϊστὸς \nἀντικρὺ κατὰ κύστιν ὑπ' ὀστέον ἐξεπέρησεν. \nἑζόμενος δὲ κατ' αὖθι φίλων ἐν χερσὶν ἑταίρων \nθυμὸν ἀποπνείων, ὥς τε σκώληξ ἐπὶ γαίῃ \n", "content_type": "5-lines"}, {"text": "κεῖτο ταθείς: ἐκ δ' αἷμα μέλαν ῥέε, δεῦε δὲ γαῖαν. \nτὸν μὲν Παφλαγόνες μεγαλήτορες ἀμφεπένοντο, \nἐς δίφρον δ' ἀνέσαντες ἄγον προτὶ Ἴλιον ἱρὴν \nἀχνύμενοι:  μετὰ δέ σφι πατὴρ κίε δάκρυα λείβων, \nποινὴ δ' οὔ τις παιδὸς ἐγίγνετο τεθνηῶτος. \n", "content_type": "5-lines"}, {"text": "τοῦ δὲ Πάρις μάλα θυμὸν ἀποκταμένοιο χολώθη:  \nξεῖνος γάρ οἱ ἔην πολέσιν μετὰ Παφλαγόνεσσι:  \nτοῦ ὅ γε χωόμενος προΐει χαλκήρε' ὀϊστόν. \nἦν δέ τις Εὐχήνωρ Πολυΐδου μάντιος υἱὸς \nἀφνειός τ' ἀγαθός τε Κορινθόθι οἰκία ναίων, \n", "content_type": "5-lines"}, {"text": "ὅς ῥ' εὖ εἰδὼς κῆρ' ὀλοὴν ἐπὶ νηὸς ἔβαινε:  \nπολλάκι γάρ οἱ ἔειπε γέρων ἀγαθὸς Πολύϊδος \nνούσῳ ὑπ' ἀργαλέῃ φθίσθαι οἷς ἐν μεγάροισιν, \nἢ μετ' Ἀχαιῶν νηυσὶν ὑπὸ Τρώεσσι δαμῆναι:  \nτώ ῥ' ἅμα τ' ἀργαλέην θωὴν ἀλέεινεν Ἀχαιῶν \n", "content_type": "5-lines"}, {"text": "νοῦσόν τε στυγερήν, ἵνα μὴ πάθοι ἄλγεα θυμῷ. \nτὸν βάλ' ὑπὸ γναθμοῖο. καὶ οὔατος: ὦκα δὲ θυμὸς \nᾤχετ' ἀπὸ μελέων, στυγερὸς δ' ἄρα μιν σκότος εἷλεν. \nὣς οἳ μὲν μάρναντο δέμας πυρὸς αἰθομένοιο:  \nἝκτωρ δ' οὐκ ἐπέπυστο Διῒ φίλος, οὐδέ τι ᾔδη \n", "content_type": "5-lines"}, {"text": "ὅττί ῥά οἱ νηῶν ἐπ' ἀριστερὰ δηϊόωντο \nλαοὶ ὑπ' Ἀργείων. τάχα δ' ἂν καὶ κῦδος Ἀχαιῶν \nἔπλετο:  τοῖος γὰρ γαιήοχος ἐννοσίγαιος \nὄτρυν' Ἀργείους, πρὸς δὲ σθένει αὐτὸς ἄμυνεν:  \nἀλλ' ἔχεν ᾗ τὰ πρῶτα πύλας καὶ τεῖχος ἐσᾶλτο \n", "content_type": "5-lines"}, {"text": "ῥηξάμενος Δαναῶν πυκινὰς στίχας ἀσπιστάων, \nἔνθ' ἔσαν Αἴαντός τε νέες καὶ Πρωτεσιλάου \nθῖν' ἔφ' ἁλὸς πολιῆς εἰρυμέναι:  αὐτὰρ ὕπερθε \nτεῖχος ἐδέδμητο χθαμαλώτατον, ἔνθα μάλιστα \nζαχρηεῖς γίγνοντο μάχῃ αὐτοί τε καὶ ἵπποι. \n", "content_type": "5-lines"}, {"text": "ἔνθα δὲ Βοιωτοὶ καὶ Ἰάονες ἑλκεχίτωνες \nΛοκροὶ καὶ Φθῖοι καὶ φαιδιμόεντες Ἐπειοὶ \nσπουδῇ ἐπαΐσσοντα νεῶν ἔχον, οὐδὲ δύναντο \nὦσαι ἀπὸ σφείων φλογὶ εἴκελον Ἕκτορα δῖον \nοἳ μὲν Ἀθηναίων προλελεγμένοι:  ἐν δ' ἄρα τοῖσιν \n", "content_type": "5-lines"}, {"text": "ἦρχ' υἱὸς Πετεῶο Μενεσθεύς, οἳ δ' ἅμ' ἕποντο \nΦείδας τε Στιχίος τε Βίας τ' ἐΰς: αὐτὰρ Ἐπειῶν \nΦυλεΐδης τε Μέγης Ἀμφίων τε Δρακίος τε, \nπρὸ Φθίων δὲ Μέδων τε μενεπτόλεμός τε Ποδάρκης. \nἤτοι ὃ μὲν νόθος υἱὸς Ὀϊλῆος θείοιο \n", "content_type": "5-lines"}, {"text": "ἔσκε Μέδων Αἴαντος ἀδελφεός: αὐτὰρ ἔναιεν \nἐν Φυλάκῃ γαίης ἄπο πατρίδος ἄνδρα κατακτὰς \nγνωτὸν μητρυιῆς Ἐριώπιδος, ἣν ἔχ' Ὀϊλεύς: \nαὐτὰρ ὃ Ἰφίκλοιο πάϊς τοῦ Φυλακίδαο. \nοἳ μὲν πρὸ Φθίων μεγαθύμων θωρηχθέντες \n", "content_type": "5-lines"}, {"text": "ναῦφιν ἀμυνόμενοι μετὰ Βοιωτῶν ἐμάχοντο:  \nΑἴας δ' οὐκέτι πάμπαν Ὀϊλῆος ταχὺς υἱὸς \nἵστατ' ἀπ' Αἴαντος Τελαμωνίου οὐδ' ἠβαιόν, \nἀλλ' ὥς τ' ἐν νειῷ βόε οἴνοπε πηκτὸν ἄροτρον \nἶσον θυμὸν ἔχοντε τιταίνετον:  ἀμφὶ δ' ἄρά σφι \n", "content_type": "5-lines"}, {"text": "πρυμνοῖσιν κεράεσσι πολὺς ἀνακηκίει ἱδρώς: \nτὼ μέν τε ζυγὸν οἶον ἐΰξοον ἀμφὶς ἐέργει \nἱεμένω κατὰ ὦλκα:  τέμει δέ τε τέλσον ἀρούρης: \nὣς τὼ παρβεβαῶτε μάλ' ἕστασαν ἀλλήλοιιν. \nἀλλ' ἤτοι Τελαμωνιάδῃ πολλοί τε καὶ ἐσθλοὶ \n", "content_type": "5-lines"}, {"text": "λαοὶ ἕπονθ' ἕταροι, οἵ οἱ σάκος ἐξεδέχοντο \nὁππότε μιν κάματός τε καὶ ἱδρὼς γούναθ' ἵκοιτο. \nοὐδ' ἄρ' Ὀϊλιάδῃ μεγαλήτορι Λοκροὶ ἕποντο:  \nοὐ γάρ σφι σταδίῃ ὑσμίνῃ μίμνε φίλον κῆρ:  \nοὐ γὰρ ἔχον κόρυθας χαλκήρεας ἱπποδασείας, \n", "content_type": "5-lines"}, {"text": "οὐδ' ἔχον ἀσπίδας εὐκύκλους καὶ μείλινα δοῦρα, \nἀλλ' ἄρα τόξοισιν καὶ ἐϋστρεφεῖ οἶος ἀώτῳ \nἼλιον εἰς ἅμ' ἕποντο πεποιθότες, οἷσιν ἔπειτα \nταρφέα βάλλοντες Τρώων ῥήγνυντο φάλαγγας: \nδή ῥα τόθ' οἳ μὲν πρόσθε σὺν ἔντεσι δαιδαλέοισι \n", "content_type": "5-lines"}, {"text": "μάρναντο Τρωσίν τε καὶ Ἕκτορι χαλκοκορυστῇ, \nοἳ δ' ὄπιθεν βάλλοντες ἐλάνθανον:  οὐδέ τι χάρμης \nΤρῶες μιμνήσκοντο:  συνεκλόνεον γὰρ ὀϊστοί. \nἔνθά κε λευγαλέως νηῶν ἄπο καὶ κλισιάων \nΤρῶες ἐχώρησαν προτὶ Ἴλιον ἠνεμόεσσαν, \n", "content_type": "5-lines"}, {"text": "εἰ μὴ Πουλυδάμας θρασὺν Ἕκτορα εἶπε παραστάς: \nἝκτορ ἀμήχανός ἐσσι παραρρητοῖσι πιθέσθαι. \nοὕνεκά τοι περὶ δῶκε θεὸς πολεμήϊα ἔργα \nτοὔνεκα καὶ βουλῇ ἐθέλεις περιίδμεναι ἄλλων:  \nἀλλ' οὔ πως ἅμα πάντα δυνήσεαι αὐτὸς ἑλέσθαι. \n", "content_type": "5-lines"}, {"text": "ἄλλῳ μὲν γὰρ ἔδωκε θεὸς πολεμήϊα ἔργα, \nἄλλῳ δ' ὀρχηστύν, ἑτέρῳ κίθαριν καὶ ἀοιδήν, \nἄλλῳ δ' ἐν στήθεσσι τιθεῖ νόον εὐρύοπα Ζεὺς \nἐσθλόν, τοῦ δέ τε πολλοὶ ἐπαυρίσκοντ' ἄνθρωποι, \nκαί τε πολέας ἐσάωσε, μάλιστα δὲ καὐτὸς ἀνέγνω. \n", "content_type": "5-lines"}, {"text": "αὐτὰρ ἐγὼν ἐρέω ὥς μοι δοκεῖ εἶναι ἄριστα:  \nπάντῃ γάρ σε περὶ στέφανος πολέμοιο δέδηε:  \nΤρῶες δὲ μεγάθυμοι ἐπεὶ κατὰ τεῖχος ἔβησαν \nοἳ μὲν ἀφεστᾶσιν σὺν τεύχεσιν, οἳ δὲ μάχονται \nπαυρότεροι πλεόνεσσι κεδασθέντες κατὰ νῆας. \n", "content_type": "5-lines"}, {"text": "ἀλλ' ἀναχασσάμενος κάλει ἐνθάδε πάντας ἀρίστους: \nἔνθεν δ' ἂν μάλα πᾶσαν ἐπιφρασσαίμεθα βουλὴν \nἤ κεν ἐνὶ νήεσσι πολυκλήϊσι πέσωμεν \nαἴ κ' ἐθέλῃσι θεὸς δόμεναι κράτος, ἦ κεν ἔπειτα \nπὰρ νηῶν ἔλθωμεν ἀπήμονες. ἦ γὰρ ἔγωγε \n", "content_type": "5-lines"}, {"text": "δείδω μὴ τὸ χθιζὸν ἀποστήσωνται Ἀχαιοὶ \nχρεῖος, ἐπεὶ παρὰ νηυσὶν ἀνὴρ ἆτος πολέμοιο \nμίμνει, ὃν οὐκέτι πάγχυ μάχης σχήσεσθαι ὀΐω. \nὣς φάτο Πουλυδάμας, ἅδε δ' Ἕκτορι μῦθος ἀπήμων, \nαὐτίκα δ' ἐξ ὀχέων σὺν τεύχεσιν ἆλτο χαμᾶζε \n", "content_type": "5-lines"}, {"text": "καί μιν φωνήσας ἔπεα πτερόεντα προσηύδα:  \nΠουλυδάμα σὺ μὲν αὐτοῦ ἐρύκακε πάντας ἀρίστους, \nαὐτὰρ ἐγὼ κεῖσ' εἶμι καὶ ἀντιόω πολέμοιο:  \nαἶψα δ' ἐλεύσομαι αὖτις ἐπὴν εὖ τοῖς ἐπιτείλω. \nἦ ῥα, καὶ ὁρμήθη ὄρεϊ νιφόεντι ἐοικὼς \n", "content_type": "5-lines"}, {"text": "κεκλήγων, διὰ δὲ Τρώων πέτετ' ἠδ' ἐπικούρων. \nοἳ δ' ἐς Πανθοΐδην ἀγαπήνορα Πουλυδάμαντα \nπάντες ἐπεσσεύοντ', ἐπεὶ Ἕκτορος ἔκλυον αὐδήν. \nαὐτὰρ ὃ Δηΐφοβόν τε βίην θ' Ἑλένοιο ἄνακτος \nἈσιάδην τ' Ἀδάμαντα καὶ Ἄσιον Ὑρτάκου υἱὸν \n", "content_type": "5-lines"}, {"text": "φοίτα ἀνὰ προμάχους διζήμενος, εἴ που ἐφεύροι. \nτοὺς δ' εὗρ' οὐκέτι πάμπαν ἀπήμονας οὐδ' ἀνολέθρους: \nἀλλ' οἳ μὲν δὴ νηυσὶν ἔπι πρυμνῇσιν Ἀχαιῶν \nχερσὶν ὑπ' Ἀργείων κέατο ψυχὰς ὀλέσαντες, \nοἳ δ' ἐν τείχει ἔσαν βεβλημένοι οὐτάμενοί τε. \n", "content_type": "5-lines"}, {"text": "τὸν δὲ τάχ' εὗρε μάχης ἐπ' ἀριστερὰ δακρυοέσσης \nδῖον Ἀλέξανδρον Ἑλένης πόσιν ἠϋκόμοιο \nθαρσύνονθ' ἑτάρους καὶ ἐποτρύνοντα μάχεσθαι, \nἀγχοῦ δ' ἱστάμενος προσέφη αἰσχροῖς ἐπέεσσι:  \nΔύσπαρι εἶδος ἄριστε γυναιμανὲς ἠπεροπευτὰ \n", "content_type": "5-lines"}, {"text": "ποῦ τοι Δηΐφοβός τε βίη θ' Ἑλένοιο ἄνακτος \nἈσιάδης τ' Ἀδάμας ἠδ' Ἄσιος Ὑρτάκου υἱός; \nποῦ δέ τοι Ὀθρυονεύς; νῦν ὤλετο πᾶσα κατ' ἄκρης \nἼλιος αἰπεινή:  νῦν τοι σῶς αἰπὺς ὄλεθρος. \nτὸν δ' αὖτε προσέειπεν Ἀλέξανδρος θεοειδής: \n", "content_type": "5-lines"}, {"text": "Ἕκτορ ἐπεί τοι θυμὸς ἀναίτιον αἰτιάασθαι, \nἄλλοτε δή ποτε μᾶλλον ἐρωῆσαι πολέμοιο \nμέλλω, ἐπεὶ οὐδ' ἐμὲ πάμπαν ἀνάλκιδα γείνατο μήτηρ:  \nἐξ οὗ γὰρ παρὰ νηυσὶ μάχην ἤγειρας ἑταίρων, \nἐκ τοῦ δ' ἐνθάδ' ἐόντες ὁμιλέομεν Δαναοῖσι \n", "content_type": "5-lines"}, {"text": "νωλεμέως: ἕταροι δὲ κατέκταθεν οὓς σὺ μεταλλᾷς. \nοἴω Δηΐφοβός τε βίη θ' Ἑλένοιο ἄνακτος \nοἴχεσθον, μακρῇσι τετυμμένω ἐγχείῃσιν \nἀμφοτέρω κατὰ χεῖρα:  φόνον δ' ἤμυνε Κρονίων. \nνῦν δ' ἄρχ' ὅππῃ σε κραδίη θυμός τε κελεύει:  \n", "content_type": "5-lines"}, {"text": "ἡμεῖς δ' ἐμμεμαῶτες ἅμ' ἑψόμεθ', οὐδέ τί φημι \nἀλκῆς δευήσεσθαι, ὅση δύναμίς γε πάρεστι. \nπὰρ δύναμιν δ' οὐκ ἔστι καὶ ἐσσύμενον πολεμίζειν. \nὣς εἰπὼν παρέπεισεν ἀδελφειοῦ φρένας ἥρως: \nβὰν δ' ἴμεν ἔνθα μάλιστα μάχη καὶ φύλοπις ἦεν \n", "content_type": "5-lines"}, {"text": "ἀμφί τε Κεβριόνην καὶ ἀμύμονα Πουλυδάμαντα \nΦάλκην Ὀρθαῖόν τε καὶ ἀντίθεον Πολυφήτην \nΠάλμύν τ' Ἀσκάνιόν τε Μόρυν θ' υἷ' Ἱπποτίωνος, \nοἵ ῥ' ἐξ Ἀσκανίης ἐριβώλακος ἦλθον ἀμοιβοὶ \nἠοῖ τῇ προτέρῃ:  τότε δὲ Ζεὺς ὦρσε μάχεσθαι. \n", "content_type": "5-lines"}, {"text": "οἳ δ' ἴσαν ἀργαλέων ἀνέμων ἀτάλαντοι ἀέλλῃ, \nἥ ῥά θ' ὑπὸ βροντῆς πατρὸς Διὸς εἶσι πέδον δέ, \nθεσπεσίῳ δ' ὁμάδῳ ἁλὶ μίσγεται, ἐν δέ τε πολλὰ \nκύματα παφλάζοντα πολυφλοίσβοιο θαλάσσης \nκυρτὰ φαληριόωντα, πρὸ μέν τ' ἄλλ', αὐτὰρ ἐπ' ἄλλα:  \n", "content_type": "5-lines"}, {"text": "ὣς Τρῶες πρὸ μὲν ἄλλοι ἀρηρότες, αὐτὰρ ἐπ' ἄλλοι, \nχαλκῷ μαρμαίροντες ἅμ' ἡγεμόνεσσιν ἕποντο. \nἝκτωρ δ' ἡγεῖτο βροτολοιγῷ ἶσος Ἄρηϊ \nΠριαμίδης: πρόσθεν δ' ἔχεν ἀσπίδα πάντοσ' ἐΐσην \nῥινοῖσιν πυκινήν, πολλὸς δ' ἐπελήλατο χαλκός: \n", "content_type": "5-lines"}, {"text": "ἀμφὶ δέ οἱ κροτάφοισι φαεινὴ σείετο πήληξ. \nπάντῃ δ' ἀμφὶ φάλαγγας ἐπειρᾶτο προποδίζων, \nεἴ πώς οἱ εἴξειαν ὑπασπίδια προβιβῶντι:  \nἀλλ' οὐ σύγχει θυμὸν ἐνὶ στήθεσσιν Ἀχαιῶν. \nΑἴας δὲ πρῶτος προκαλέσσατο μακρὰ βιβάσθων:  \n", "content_type": "5-lines"}, {"text": "δαιμόνιε σχεδὸν ἐλθέ:  τί ἢ δειδίσσεαι αὔτως \nἈργείους; οὔ τοί τι μάχης ἀδαήμονές εἰμεν, \nἀλλὰ Διὸς μάστιγι κακῇ ἐδάμημεν Ἀχαιοί. \nἦ θήν πού τοι θυμὸς ἐέλπεται ἐξαλαπάξειν \nνῆας: ἄφαρ δέ τε χεῖρες ἀμύνειν εἰσὶ καὶ ἡμῖν. \n", "content_type": "5-lines"}, {"text": "ἦ κε πολὺ φθαίη εὖ ναιομένη πόλις ὑμὴ \nχερσὶν ὑφ' ἡμετέρῃσιν ἁλοῦσά τε περθομένη τε. \nσοὶ δ' αὐτῷ φημὶ σχεδὸν ἔμμεναι ὁππότε φεύγων \nἀρήσῃ Διὶ πατρὶ καὶ ἄλλοις ἀθανάτοισι \nθάσσονας ἰρήκων ἔμεναι καλλίτριχας ἵππους, \n", "content_type": "5-lines"}, {"text": "οἵ σε πόλιν δ' οἴσουσι κονίοντες πεδίοιο. \nὣς ἄρα οἱ εἰπόντι ἐπέπτατο δεξιὸς ὄρνις \nαἰετὸς ὑψιπέτης: ἐπὶ δ' ἴαχε λαὸς Ἀχαιῶν \nθάρσυνος οἰωνῷ:  ὃ δ' ἀμείβετο φαίδιμος Ἕκτωρ:  \nΑἶαν ἁμαρτοεπὲς βουγάϊε ποῖον ἔειπες: \n", "content_type": "5-lines"}, {"text": "εἰ γὰρ ἐγὼν οὕτω γε Διὸς πάϊς αἰγιόχοιο \nεἴην ἤματα πάντα, τέκοι δέ με πότνια Ἥρη, \nτιοίμην δ' ὡς τίετ' Ἀθηναίη καὶ Ἀπόλλων, \nὡς νῦν ἡμέρη ἥδε κακὸν φέρει Ἀργείοισι \nπᾶσι μάλ', ἐν δὲ σὺ τοῖσι πεφήσεαι, αἴ κε ταλάσσῃς \n", "content_type": "5-lines"}, {"text": "μεῖναι ἐμὸν δόρυ μακρόν, ὅ τοι χρόα λειριόεντα \nδάψει:  ἀτὰρ Τρώων κορέεις κύνας ἠδ' οἰωνοὺς \nδημῷ καὶ σάρκεσσι πεσὼν ἐπὶ νηυσὶν Ἀχαιῶν. \nὣς ἄρα φωνήσας ἡγήσατο:  τοὶ δ' ἅμ' ἕποντο \nἠχῇ θεσπεσίῃ, ἐπὶ δ' ἴαχε λαὸς ὄπισθεν. \n", "content_type": "5-lines"}]}, {"section_num": "14", "section_type": "book", "contents": [{"text": "Νέστορα δ' οὐκ ἔλαθεν ἰαχὴ πίνοντά περ ἔμπης, \nἀλλ' Ἀσκληπιάδην ἔπεα πτερόεντα προσηύδα:  \nφράζεο δῖε Μαχᾶον ὅπως ἔσται τάδε ἔργα:  \nμείζων δὴ παρὰ νηυσὶ βοὴ θαλερῶν αἰζηῶν. \n", "content_type": "5-lines"}, {"text": "ἀλλὰ σὺ μὲν νῦν πῖνε καθήμενος αἴθοπα οἶνον \nεἰς ὅ κε θερμὰ λοετρὰ ἐϋπλόκαμος Ἑκαμήδη \nθερμήνῃ καὶ λούσῃ ἄπο βρότον αἱματόεντα:  \nαὐτὰρ ἐγὼν ἐλθὼν τάχα εἴσομαι ἐς περιωπήν. \nὣς εἰπὼν σάκος εἷλε τετυγμένον υἷος ἑοῖο \n", "content_type": "5-lines"}, {"text": "κείμενον ἐν κλισίῃ Θρασυμήδεος ἱπποδάμοιο \nχαλκῷ παμφαῖνον:  ὃ δ' ἔχ' ἀσπίδα πατρὸς ἑοῖο. \nεἵλετο δ' ἄλκιμον ἔγχος ἀκαχμένον ὀξέϊ χαλκῷ, \nστῆ δ' ἐκτὸς κλισίης, τάχα δ' εἴσιδεν ἔργον ἀεικὲς \nτοὺς μὲν ὀρινομένους, τοὺς δὲ κλονέοντας ὄπισθε \n", "content_type": "5-lines"}, {"text": "Τρῶας ὑπερθύμους: ἐρέριπτο δὲ τεῖχος Ἀχαιῶν. \nὡς δ' ὅτε πορφύρῃ πέλαγος μέγα κύματι κωφῷ \nὀσσόμενον λιγέων ἀνέμων λαιψηρὰ κέλευθα \nαὔτως, οὐδ' ἄρα τε προκυλίνδεται οὐδετέρωσε, \nπρίν τινα κεκριμένον καταβήμεναι ἐκ Διὸς οὖρον, \n", "content_type": "5-lines"}, {"text": "ὣς ὃ γέρων ὅρμαινε δαϊζόμενος κατὰ θυμὸν \nδιχθάδι', ἢ μεθ' ὅμιλον ἴοι Δαναῶν ταχυπώλων, \nἦε μετ' Ἀτρεΐδην Ἀγαμέμνονα ποιμένα λαῶν. \nὧδε δέ οἱ φρονέοντι δοάσσατο κέρδιον εἶναι \nβῆναι ἐπ' Ἀτρεΐδην. οἳ δ' ἀλλήλους ἐνάριζον \n", "content_type": "5-lines"}, {"text": "μαρνάμενοι:  λάκε δέ σφι περὶ χροῒ χαλκὸς ἀτειρὴς \nνυσσομένων ξίφεσίν τε καὶ ἔγχεσιν ἀμφιγύοισι. \nΝέστορι δὲ ξύμβληντο διοτρεφέες βασιλῆες \nπὰρ νηῶν ἀνιόντες ὅσοι βεβλήατο χαλκῷ \nΤυδεΐδης Ὀδυσεύς τε καὶ Ἀτρεΐδης Ἀγαμέμνων. \n", "content_type": "5-lines"}, {"text": "πολλὸν γάρ ῥ' ἀπάνευθε μάχης εἰρύατο νῆες \nθῖν' ἔφ' ἁλὸς πολιῆς: τὰς γὰρ πρώτας πεδίον δὲ \nεἴρυσαν, αὐτὰρ τεῖχος ἐπὶ πρύμνῃσιν ἔδειμαν. \nοὐδὲ γὰρ οὐδ' εὐρύς περ ἐὼν ἐδυνήσατο πάσας \nαἰγιαλὸς νῆας χαδέειν, στείνοντο δὲ λαοί:  \n", "content_type": "5-lines"}, {"text": "τώ ῥα προκρόσσας ἔρυσαν, καὶ πλῆσαν ἁπάσης \nἠϊόνος στόμα μακρόν, ὅσον συνεέργαθον ἄκραι. \nτώ ῥ' οἵ γ' ὀψείοντες ἀϋτῆς καὶ πολέμοιο \nἔγχει ἐρειδόμενοι κίον ἀθρόοι:  ἄχνυτο δέ σφι \nθυμὸς ἐνὶ στήθεσσιν. ὃ δὲ ξύμβλητο γεραιὸς \n", "content_type": "5-lines"}, {"text": "Νέστωρ, πτῆξε δὲ θυμὸν ἐνὶ στήθεσσιν Ἀχαιῶν. \nτὸν καὶ φωνήσας προσέφη κρείων Ἀγαμέμνων:  \nὦ Νέστορ Νηληϊάδη μέγα κῦδος Ἀχαιῶν \nτίπτε λιπὼν πόλεμον φθισήνορα δεῦρ' ἀφικάνεις; \nδείδω μὴ δή μοι τελέσῃ ἔπος ὄβριμος Ἕκτωρ, \n", "content_type": "5-lines"}, {"text": "ὥς ποτ' ἐπηπείλησεν ἐνὶ Τρώεσσ' ἀγορεύων \nμὴ πρὶν πὰρ νηῶν προτὶ Ἴλιον ἀπονέεσθαι \nπρὶν πυρὶ νῆας ἐνιπρῆσαι, κτεῖναι δὲ καὶ αὐτούς. \nκεῖνος τὼς ἀγόρευε:  τὰ δὴ νῦν πάντα τελεῖται. \nὢ πόποι ἦ ῥα καὶ ἄλλοι ἐϋκνήμιδες Ἀχαιοὶ \n", "content_type": "5-lines"}, {"text": "ἐν θυμῷ βάλλονται ἐμοὶ χόλον ὥς περ Ἀχιλλεὺς \nοὐδ' ἐθέλουσι μάχεσθαι ἐπὶ πρυμνῇσι νέεσσι. \nτὸν δ' ἠμείβετ' ἔπειτα Γερήνιος ἱππότα Νέστωρ:  \nἦ δὴ ταῦτά γ' ἑτοῖμα τετεύχαται, οὐδέ κεν ἄλλως \nΖεὺς ὑψιβρεμέτης αὐτὸς παρατεκτήναιτο. \n", "content_type": "5-lines"}, {"text": "τεῖχος μὲν γὰρ δὴ κατερήριπεν, ᾧ ἐπέπιθμεν \nἄρρηκτον νηῶν τε καὶ αὐτῶν εἶλαρ ἔσεσθαι:  \nοἳ δ' ἐπὶ νηυσὶ θοῇσι μάχην ἀλίαστον ἔχουσι \nνωλεμές: οὐδ' ἂν ἔτι γνοίης μάλα περ σκοπιάζων \nὁπποτέρωθεν Ἀχαιοὶ ὀρινόμενοι κλονέονται, \n", "content_type": "5-lines"}, {"text": "ὡς ἐπιμὶξ κτείνονται, ἀϋτὴ δ' οὐρανὸν ἵκει. \nἡμεῖς δὲ φραζώμεθ' ὅπως ἔσται τάδε ἔργα \nεἴ τι νόος ῥέξει:  πόλεμον δ' οὐκ ἄμμε κελεύω \nδύμεναι:  οὐ γάρ πως βεβλημένον ἐστὶ μάχεσθαι. \nτὸν δ' αὖτε προσέειπεν ἄναξ ἀνδρῶν Ἀγαμέμνων:  \n", "content_type": "5-lines"}, {"text": "Νέστορ ἐπεὶ δὴ νηυσὶν ἔπι πρυμνῇσι μάχονται, \nτεῖχος δ' οὐκ ἔχραισμε τετυγμένον, οὐδέ τι τάφρος, \nᾗ ἔπι πολλὰ πάθον Δαναοί, ἔλποντο δὲ θυμῷ \nἄρρηκτον νηῶν τε καὶ αὐτῶν εἶλαρ ἔσεσθαι:  \nοὕτω που Διὶ μέλλει ὑπερμενέϊ φίλον εἶναι \n", "content_type": "5-lines"}, {"text": "νωνύμνους ἀπολέσθαι ἀπ' Ἄργεος ἐνθάδ' Ἀχαιούς. \nᾔδεα μὲν γὰρ ὅτε πρόφρων Δαναοῖσιν ἄμυνεν, \nοἶδα δὲ νῦν ὅτε τοὺς μὲν ὁμῶς μακάρεσσι θεοῖσι \nκυδάνει, ἡμέτερον δὲ μένος καὶ χεῖρας ἔδησεν. \nἀλλ' ἄγεθ' ὡς ἂν ἐγὼν εἴπω πειθώμεθα πάντες. \n", "content_type": "5-lines"}, {"text": "νῆες ὅσαι πρῶται εἰρύαται ἄγχι θαλάσσης \nἕλκωμεν, πάσας δὲ ἐρύσσομεν εἰς ἅλα δῖαν, \nὕψι δ' ἐπ' εὐνάων ὁρμίσσομεν, εἰς ὅ κεν ἔλθῃ \nνὺξ ἀβρότη, ἢν καὶ τῇ ἀπόσχωνται πολέμοιο \nΤρῶες: ἔπειτα δέ κεν ἐρυσαίμεθα νῆας ἁπάσας. \n", "content_type": "5-lines"}, {"text": "οὐ γάρ τις νέμεσις φυγέειν κακόν, οὐδ' ἀνὰ νύκτα. \nβέλτερον ὃς φεύγων προφύγῃ κακὸν ἠὲ ἁλώῃ. \nτὸν δ' ἄρ' ὑπόδρα ἰδὼν προσέφη πολύμητις Ὀδυσσεύς: \nἈτρεΐδη ποῖόν σε ἔπος φύγεν ἕρκος ὀδόντων:  \nοὐλόμεν' αἴθ' ὤφελλες ἀεικελίου στρατοῦ ἄλλου \n", "content_type": "5-lines"}, {"text": "σημαίνειν, μὴ δ' ἄμμιν ἀνασσέμεν, οἷσιν ἄρα Ζεὺς \nἐκ νεότητος ἔδωκε καὶ ἐς γῆρας τολυπεύειν \nἀργαλέους πολέμους, ὄφρα φθιόμεσθα ἕκαστος. \nοὕτω δὴ μέμονας Τρώων πόλιν εὐρυάγυιαν \nκαλλείψειν, ἧς εἵνεκ' ὀϊζύομεν κακὰ πολλά; \n", "content_type": "5-lines"}, {"text": "σίγα, μή τίς τ' ἄλλος Ἀχαιῶν τοῦτον ἀκούσῃ \nμῦθον, ὃν οὔ κεν ἀνήρ γε διὰ στόμα πάμπαν ἄγοιτο \nὅς τις ἐπίσταιτο ᾗσι φρεσὶν ἄρτια βάζειν \nσκηπτοῦχός τ' εἴη, καί οἱ πειθοίατο λαοὶ \nτοσσοίδ' ὅσσοισιν σὺ μετ' Ἀργείοισιν ἀνάσσεις: \n", "content_type": "5-lines"}, {"text": "νῦν δέ σευ ὠνοσάμην πάγχυ φρένας, οἷον ἔειπες: \nὃς κέλεαι πολέμοιο συνεσταότος καὶ ἀϋτῆς \nνῆας ἐϋσσέλμους ἅλαδ' ἑλκέμεν, ὄφρ' ἔτι μᾶλλον \nΤρωσὶ μὲν εὐκτὰ γένηται ἐπικρατέουσί περ ἔμπης, \nἡμῖν δ' αἰπὺς ὄλεθρος ἐπιρρέπῃ. οὐ γὰρ Ἀχαιοὶ \n", "content_type": "5-lines"}, {"text": "σχήσουσιν πόλεμον νηῶν ἅλα δ' ἑλκομενάων, \nἀλλ' ἀποπαπτανέουσιν, ἐρωήσουσι δὲ χάρμης. \nἔνθά κε σὴ βουλὴ δηλήσεται ὄρχαμε λαῶν. \nτὸν δ' ἠμείβετ' ἔπειτα ἄναξ ἀνδρῶν Ἀγαμέμνων:  \nὦ Ὀδυσεῦ μάλα πώς με καθίκεο θυμὸν ἐνιπῇ \n", "content_type": "5-lines"}, {"text": "ἀργαλέῃ:  ἀτὰρ οὐ μὲν ἐγὼν ἀέκοντας ἄνωγα \nνῆας ἐϋσσέλμους ἅλα δ' ἑλκέμεν υἷας Ἀχαιῶν. \nνῦν δ' εἴη ὃς τῆσδέ γ' ἀμείνονα μῆτιν ἐνίσποι \nἢ νέος ἠὲ παλαιός: ἐμοὶ δέ κεν ἀσμένῳ εἴη. \nτοῖσι δὲ καὶ μετέειπε βοὴν ἀγαθὸς Διομήδης: \n", "content_type": "5-lines"}, {"text": "ἐγγὺς ἀνήρ:  οὐ δηθὰ ματεύσομεν:  αἴ κ' ἐθέλητε \nπείθεσθαι, καὶ μή τι κότῳ ἀγάσησθε ἕκαστος \nοὕνεκα δὴ γενεῆφι νεώτατός εἰμι μεθ' ὑμῖν:  \nπατρὸς δ' ἐξ ἀγαθοῦ καὶ ἐγὼ γένος εὔχομαι εἶναι \nΤυδέος, ὃν Θήβῃσι χυτὴ κατὰ γαῖα καλύπτει. \n", "content_type": "5-lines"}, {"text": "πορθεῖ γὰρ τρεῖς παῖδες ἀμύμονες ἐξεγένοντο, \nοἴκεον δ' ἐν Πλευρῶνι καὶ αἰπεινῇ Καλυδῶνι \nἌγριος ἠδὲ Μέλας, τρίτατος δ' ἦν ἱππότα Οἰνεὺς \nπατρὸς ἐμοῖο πατήρ:  ἀρετῇ δ' ἦν ἔξοχος αὐτῶν. \nἀλλ' ὃ μὲν αὐτόθι μεῖνε, πατὴρ δ' ἐμὸς Ἄργεϊ νάσθη \n", "content_type": "5-lines"}, {"text": "πλαγχθείς: ὡς γάρ που Ζεὺς ἤθελε καὶ θεοὶ ἄλλοι. \nἈδρήστοιο δ' ἔγημε θυγατρῶν, ναῖε δὲ δῶμα \nἀφνειὸν βιότοιο, ἅλις δέ οἱ ἦσαν ἄρουραι \nπυροφόροι, πολλοὶ δὲ φυτῶν ἔσαν ὄρχατοι ἀμφίς, \nπολλὰ δέ οἱ πρόβατ' ἔσκε:  κέκαστο δὲ πάντας Ἀχαιοὺς \n", "content_type": "5-lines"}, {"text": "ἐγχείῃ:  τὰ δὲ μέλλετ' ἀκουέμεν, εἰ ἐτεόν περ. \nτὼ οὐκ ἄν με γένος γε κακὸν καὶ ἀνάλκιδα φάντες \nμῦθον ἀτιμήσαιτε πεφασμένον ὅν κ' ἐῢ εἴπω. \nδεῦτ' ἴομεν πόλεμον δὲ καὶ οὐτάμενοί περ ἀνάγκῃ. \nἔνθα δ' ἔπειτ' αὐτοὶ μὲν ἐχώμεθα δηϊοτῆτος \n", "content_type": "5-lines"}, {"text": "ἐκ βελέων, μή πού τις ἐφ' ἕλκεϊ ἕλκος ἄρηται:  \nἄλλους δ' ὀτρύνοντες ἐνήσομεν, οἳ τὸ πάρος περ \nθυμῷ ἦρα φέροντες ἀφεστᾶσ' οὐδὲ μάχονται. \nὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:  \nβὰν δ' ἴμεν, ἦρχε δ' ἄρά σφιν ἄναξ ἀνδρῶν Ἀγαμέμνων. \n", "content_type": "5-lines"}, {"text": "οὐδ' ἀλαοσκοπιὴν εἶχε κλυτὸς ἐννοσίγαιος, \nἀλλὰ μετ' αὐτοὺς ἦλθε παλαιῷ φωτὶ ἐοικώς, \nδεξιτερὴν δ' ἕλε χεῖρ' Ἀγαμέμνονος Ἀτρεΐδαο, \nκαί μιν φωνήσας ἔπεα πτερόεντα προσηύδα:  \nἈτρεΐδη νῦν δή που Ἀχιλλῆος ὀλοὸν κῆρ \n", "content_type": "5-lines"}, {"text": "γηθεῖ ἐνὶ στήθεσσι φόνον καὶ φύζαν Ἀχαιῶν \nδερκομένῳ, ἐπεὶ οὔ οἱ ἔνι φρένες οὐδ' ἠβαιαί. \nἀλλ' ὃ μὲν ὣς ἀπόλοιτο, θεὸς δέ ἑ σιφλώσειε:  \nσοὶ δ' οὔ πω μάλα πάγχυ θεοὶ μάκαρες κοτέουσιν, \nἀλλ' ἔτι που Τρώων ἡγήτορες ἠδὲ μέδοντες \n", "content_type": "5-lines"}, {"text": "εὐρὺ κονίσουσιν πεδίον, σὺ δ' ἐπόψεαι αὐτὸς \nφεύγοντας προτὶ ἄστυ νεῶν ἄπο καὶ κλισιάων. \nὣς εἰπὼν μέγ' ἄϋσεν ἐπεσσύμενος πεδίοιο. \nὅσσόν τ' ἐννεάχιλοι ἐπίαχον ἢ δεκάχιλοι \nἀνέρες ἐν πολέμῳ ἔριδα ξυνάγοντες Ἄρηος, \n", "content_type": "5-lines"}, {"text": "τόσσην ἐκ στήθεσφιν ὄπα κρείων ἐνοσίχθων \nἧκεν:  Ἀχαιοῖσιν δὲ μέγα σθένος ἔμβαλ' ἑκάστῳ \nκαρδίῃ, ἄληκτον πολεμίζειν ἠδὲ μάχεσθαι. \nἭρη δ' εἰσεῖδε χρυσόθρονος ὀφθαλμοῖσι \nστᾶσ' ἐξ Οὐλύμποιο ἀπὸ ῥίου:  αὐτίκα δ' ἔγνω \n", "content_type": "5-lines"}, {"text": "τὸν μὲν ποιπνύοντα μάχην ἀνὰ κυδιάνειραν \nαὐτοκασίγνητον καὶ δαέρα, χαῖρε δὲ θυμῷ:  \nΖῆνα δ' ἐπ' ἀκροτάτης κορυφῆς πολυπίδακος Ἴδης \nἥμενον εἰσεῖδε, στυγερὸς δέ οἱ ἔπλετο θυμῷ. \nμερμήριξε δ' ἔπειτα βοῶπις πότνια Ἥρη \n", "content_type": "5-lines"}, {"text": "ὅππως ἐξαπάφοιτο Διὸς νόον αἰγιόχοιο:  \nἥδε δέ οἱ κατὰ θυμὸν ἀρίστη φαίνετο βουλὴ \nἐλθεῖν εἰς Ἴδην εὖ ἐντύνασαν ἓ αὐτήν, \nεἴ πως ἱμείραιτο παραδραθέειν φιλότητι \nᾗ χροιῇ, τῷ δ' ὕπνον ἀπήμονά τε λιαρόν τε \n", "content_type": "5-lines"}, {"text": "χεύῃ ἐπὶ βλεφάροισιν ἰδὲ φρεσὶ πευκαλίμῃσι. \nβῆ δ' ἴμεν ἐς θάλαμον, τόν οἱ φίλος υἱὸς ἔτευξεν \nἭφαιστος, πυκινὰς δὲ θύρας σταθμοῖσιν ἐπῆρσε \nκληῗδι κρυπτῇ, τὴν δ' οὐ θεὸς ἄλλος ἀνῷγεν:  \nἔνθ' ἥ γ' εἰσελθοῦσα θύρας ἐπέθηκε φαεινάς. \n", "content_type": "5-lines"}, {"text": "ἀμβροσίῃ μὲν πρῶτον ἀπὸ χροὸς ἱμερόεντος \nλύματα πάντα κάθηρεν, ἀλείψατο δὲ λίπ' ἐλαίῳ \nἀμβροσίῳ ἑδανῷ, τό ῥά οἱ τεθυωμένον ἦεν:  \nτοῦ καὶ κινυμένοιο Διὸς κατὰ χαλκοβατὲς δῶ \nἔμπης ἐς γαῖάν τε καὶ οὐρανὸν ἵκετ' ἀϋτμή. \n", "content_type": "5-lines"}, {"text": "τῷ ῥ' ἥ γε χρόα καλὸν ἀλειψαμένη ἰδὲ χαίτας \nπεξαμένη χερσὶ πλοκάμους ἔπλεξε φαεινοὺς \nκαλοὺς ἀμβροσίους ἐκ κράατος ἀθανάτοιο. \nἀμφὶ δ' ἄρ' ἀμβρόσιον ἑανὸν ἕσαθ', ὅν οἱ Ἀθήνη \nἔξυσ' ἀσκήσασα, τίθει δ' ἐνὶ δαίδαλα πολλά:  \n", "content_type": "5-lines"}, {"text": "χρυσείῃς δ' ἐνετῇσι κατὰ στῆθος περονᾶτο. \nζώσατο δὲ ζώνῃ ἑκατὸν θυσάνοις ἀραρυίῃ, \nἐν δ' ἄρα ἕρματα ἧκεν ἐϋτρήτοισι λοβοῖσι \nτρίγληνα μορόεντα:  χάρις δ' ἀπελάμπετο πολλή. \nκρηδέμνῳ δ' ἐφύπερθε καλύψατο δῖα θεάων \n", "content_type": "5-lines"}, {"text": "καλῷ νηγατέῳ:  λευκὸν δ' ἦν ἠέλιος ὥς: \nποσσὶ δ' ὑπὸ λιπαροῖσιν ἐδήσατο καλὰ πέδιλα. \nαὐτὰρ ἐπεὶ δὴ πάντα περὶ χροῒ θήκατο κόσμον \nβῆ ῥ' ἴμεν ἐκ θαλάμοιο, καλεσσαμένη δ' Ἀφροδίτην \nτῶν ἄλλων ἀπάνευθε θεῶν πρὸς μῦθον ἔειπε:  \n", "content_type": "5-lines"}, {"text": "ἦ ῥά νύ μοί τι πίθοιο φίλον τέκος ὅττί κεν εἴπω, \nἦέ κεν ἀρνήσαιο κοτεσσαμένη τό γε θυμῷ, \nοὕνεκ' ἐγὼ Δαναοῖσι, σὺ δὲ Τρώεσσιν ἀρήγεις; \nτὴν δ' ἠμείβετ' ἔπειτα Διὸς θυγάτηρ Ἀφροδίτη:  \nἭρη πρέσβα θεὰ θύγατερ μεγάλοιο Κρόνοιο \n", "content_type": "5-lines"}, {"text": "αὔδα ὅ τι φρονέεις: τελέσαι δέ με θυμὸς ἄνωγεν, \nεἰ δύναμαι τελέσαι γε καὶ εἰ τετελεσμένον ἐστίν. \nτὴν δὲ δολοφρονέουσα προσηύδα πότνια Ἥρη:  \nδὸς νῦν μοι φιλότητα καὶ ἵμερον, ᾧ τε σὺ πάντας \nδαμνᾷ ἀθανάτους ἠδὲ θνητοὺς ἀνθρώπους. \n", "content_type": "5-lines"}, {"text": "εἶμι γὰρ ὀψομένη πολυφόρβου πείρατα γαίης, \nὨκεανόν τε θεῶν γένεσιν καὶ μητέρα Τηθύν, \nοἵ μ' ἐν σφοῖσι δόμοισιν ἐῢ τρέφον ἠδ' ἀτίταλλον \nδεξάμενοι Ῥείας, ὅτε τε Κρόνον εὐρύοπα Ζεὺς \nγαίης νέρθε καθεῖσε καὶ ἀτρυγέτοιο θαλάσσης: \n", "content_type": "5-lines"}, {"text": "τοὺς εἶμ' ὀψομένη, καί σφ' ἄκριτα νείκεα λύσω:  \nἤδη γὰρ δηρὸν χρόνον ἀλλήλων ἀπέχονται \nεὐνῆς καὶ φιλότητος, ἐπεὶ χόλος ἔμπεσε θυμῷ. \nεἰ κείνω ἐπέεσσι παραιπεπιθοῦσα φίλον κῆρ \nεἰς εὐνὴν ἀνέσαιμι ὁμωθῆναι φιλότητι, \n", "content_type": "5-lines"}, {"text": "αἰεί κέ σφι φίλη τε καὶ αἰδοίη καλεοίμην. \nτὴν δ' αὖτε προσέειπε φιλομειδὴς Ἀφροδίτη:  \nοὐκ ἔστ' οὐδὲ ἔοικε τεὸν ἔπος ἀρνήσασθαι:  \nΖηνὸς γὰρ τοῦ ἀρίστου ἐν ἀγκοίνῃσιν ἰαύεις. \nἦ, καὶ ἀπὸ στήθεσφιν ἐλύσατο κεστὸν ἱμάντα \n", "content_type": "5-lines"}, {"text": "ποικίλον, ἔνθα δέ οἱ θελκτήρια πάντα τέτυκτο:  \nἔνθ' ἔνι μὲν φιλότης, ἐν δ' ἵμερος, ἐν δ' ὀαριστὺς \nπάρφασις, ἥ τ' ἔκλεψε νόον πύκα περ φρονεόντων. \nτόν ῥά οἱ ἔμβαλε χερσὶν ἔπος τ' ἔφατ' ἔκ τ' ὀνόμαζε:  \nτῆ νῦν τοῦτον ἱμάντα τεῷ ἐγκάτθεο κόλπῳ \n", "content_type": "5-lines"}, {"text": "ποικίλον, ᾧ ἔνι πάντα τετεύχαται:  οὐδέ σέ φημι \nἄπρηκτόν γε νέεσθαι, ὅ τι φρεσὶ σῇσι μενοινᾷς. \nὣς φάτο, μείδησεν δὲ βοῶπις πότνια Ἥρη, \nμειδήσασα δ' ἔπειτα ἑῷ ἐγκάτθετο κόλπῳ. \nἣ μὲν ἔβη πρὸς δῶμα Διὸς θυγάτηρ Ἀφροδίτη, \n", "content_type": "5-lines"}, {"text": "Ἥρη δ' ἀΐξασα λίπεν ῥίον Οὐλύμποιο, \nΠιερίην δ' ἐπιβᾶσα καὶ Ἠμαθίην ἐρατεινὴν \nσεύατ' ἐφ' ἱπποπόλων Θρῃκῶν ὄρεα νιφόεντα \nἀκροτάτας κορυφάς: οὐδὲ χθόνα μάρπτε ποδοῖιν:  \nἐξ Ἀθόω δ' ἐπὶ πόντον ἐβήσετο κυμαίνοντα, \n", "content_type": "5-lines"}, {"text": "Λῆμνον δ' εἰσαφίκανε πόλιν θείοιο Θόαντος. \nἔνθ' Ὕπνῳ ξύμβλητο κασιγνήτῳ Θανάτοιο, \nἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζεν:  \nὝπνε ἄναξ πάντων τε θεῶν πάντων τ' ἀνθρώπων, \nἠμὲν δή ποτ' ἐμὸν ἔπος ἔκλυες, ἠδ' ἔτι καὶ νῦν \n", "content_type": "5-lines"}, {"text": "πείθευ:  ἐγὼ δέ κέ τοι ἰδέω χάριν ἤματα πάντα. \nκοίμησόν μοι Ζηνὸς ὑπ' ὀφρύσιν ὄσσε φαεινὼ \nαὐτίκ' ἐπεί κεν ἐγὼ παραλέξομαι ἐν φιλότητι. \nδῶρα δέ τοι δώσω καλὸν θρόνον ἄφθιτον αἰεὶ \nχρύσεον:  Ἥφαιστος δέ κ' ἐμὸς πάϊς ἀμφιγυήεις \n", "content_type": "5-lines"}, {"text": "τεύξει' ἀσκήσας, ὑπὸ δὲ θρῆνυν ποσὶν ἥσει, \nτῷ κεν ἐπισχοίης λιπαροὺς πόδας εἰλαπινάζων. \nτὴν δ' ἀπαμειβόμενος προσεφώνεε νήδυμος Ὕπνος: \nἭρη πρέσβα θεὰ θύγατερ μεγάλοιο Κρόνοιο \nἄλλον μέν κεν ἔγωγε θεῶν αἰειγενετάων \n", "content_type": "5-lines"}, {"text": "ῥεῖα κατευνήσαιμι, καὶ ἂν ποταμοῖο ῥέεθρα \nὨκεανοῦ, ὅς περ γένεσις πάντεσσι τέτυκται:  \nΖηνὸς δ' οὐκ ἂν ἔγωγε Κρονίονος ἆσσον ἱκοίμην \nοὐδὲ κατευνήσαιμ', ὅτε μὴ αὐτός γε κελεύοι. \nἤδη γάρ με καὶ ἄλλο τεὴ ἐπίνυσσεν ἐφετμὴ \n", "content_type": "5-lines"}, {"text": "ἤματι τῷ ὅτε κεῖνος ὑπέρθυμος Διὸς υἱὸς \nἔπλεεν Ἰλιόθεν Τρώων πόλιν ἐξαλαπάξας. \nἤτοι ἐγὼ μὲν ἔλεξα Διὸς νόον αἰγιόχοιο \nνήδυμος ἀμφιχυθείς: σὺ δέ οἱ κακὰ μήσαο θυμῷ \nὄρσασ' ἀργαλέων ἀνέμων ἐπὶ πόντον ἀήτας, \n", "content_type": "5-lines"}, {"text": "καί μιν ἔπειτα Κόων δ' εὖ ναιομένην ἀπένεικας \nνόσφι φίλων πάντων. ὃ δ' ἐπεγρόμενος χαλέπαινε \nῥιπτάζων κατὰ δῶμα θεούς, ἐμὲ δ' ἔξοχα πάντων \nζήτει:  καί κέ μ' ἄϊστον ἀπ' αἰθέρος ἔμβαλε πόντῳ, \nεἰ μὴ Νὺξ δμήτειρα θεῶν ἐσάωσε καὶ ἀνδρῶν:  \n", "content_type": "5-lines"}, {"text": "τὴν ἱκόμην φεύγων, ὃ δ' ἐπαύσατο χωόμενός περ. \nἅζετο γὰρ μὴ Νυκτὶ θοῇ ἀποθύμια ἕρδοι. \nνῦν αὖ τοῦτό μ' ἄνωγας ἀμήχανον ἄλλο τελέσσαι. \nτὸν δ' αὖτε προσέειπε βοῶπις πότνια Ἥρη:  \nὝπνε τί ἢ δὲ σὺ ταῦτα μετὰ φρεσὶ σῇσι μενοινᾷς; \n", "content_type": "5-lines"}, {"text": "ἦ φῂς ὣς Τρώεσσιν ἀρηξέμεν εὐρύοπα Ζῆν \nὡς Ἡρακλῆος περιχώσατο παῖδος ἑοῖο; \nἀλλ' ἴθ', ἐγὼ δέ κέ τοι Χαρίτων μίαν ὁπλοτεράων \nδώσω ὀπυιέμεναι καὶ σὴν κεκλῆσθαι ἄκοιτιν. \nὣς φάτο, χήρατο δ' Ὕπνος, ἀμειβόμενος δὲ προσηύδα:  \n", "content_type": "5-lines"}, {"text": "ἄγρει νῦν μοι ὄμοσσον ἀάατον Στυγὸς ὕδωρ, \nχειρὶ δὲ τῇ ἑτέρῃ μὲν ἕλε χθόνα πουλυβότειραν, \nτῇ δ' ἑτέρῃ ἅλα μαρμαρέην, ἵνα νῶϊν ἅπαντες \nμάρτυροι ὦσ' οἳ ἔνερθε θεοὶ Κρόνον ἀμφὶς ἐόντες, \nἦ μὲν ἐμοὶ δώσειν Χαρίτων μίαν ὁπλοτεράων \n", "content_type": "5-lines"}, {"text": "Πασιθέην, ἧς τ' αὐτὸς ἐέλδομαι ἤματα πάντα. \nὣς ἔφατ', οὐδ' ἀπίθησε θεὰ λευκώλενος Ἥρη, \nὄμνυε δ' ὡς ἐκέλευε, θεοὺς δ' ὀνόμηνεν ἅπαντας \nτοὺς ὑποταρταρίους οἳ Τιτῆνες καλέονται. \nαὐτὰρ ἐπεί ῥ' ὄμοσέν τε τελεύτησέν τε τὸν ὅρκον, \n", "content_type": "5-lines"}, {"text": "τὼ βήτην Λήμνου τε καὶ Ἴμβρου ἄστυ λιπόντε \nἠέρα ἑσσαμένω ῥίμφα πρήσσοντε κέλευθον. \nἼδην δ' ἱκέσθην πολυπίδακα μητέρα θηρῶν \nΛεκτόν, ὅθι πρῶτον λιπέτην ἅλα:  τὼ δ' ἐπὶ χέρσου \nβήτην, ἀκροτάτη δὲ ποδῶν ὕπο σείετο ὕλη. \n", "content_type": "5-lines"}, {"text": "ἔνθ' Ὕπνος μὲν ἔμεινε πάρος Διὸς ὄσσε ἰδέσθαι \nεἰς ἐλάτην ἀναβὰς περιμήκετον, ἣ τότ' ἐν Ἴδῃ \nμακροτάτη πεφυυῖα δι' ἠέρος αἰθέρ' ἵκανεν:  \nἔνθ' ἧστ' ὄζοισιν πεπυκασμένος εἰλατίνοισιν \nὄρνιθι λιγυρῇ ἐναλίγκιος, ἥν τ' ἐν ὄρεσσι \n", "content_type": "5-lines"}, {"text": "χαλκίδα κικλήσκουσι θεοί, ἄνδρες δὲ κύμινδιν. \nἭρη δὲ κραιπνῶς προσεβήσετο Γάργαρον ἄκρον \nἼδης ὑψηλῆς: ἴδε δὲ νεφεληγερέτα Ζεύς. \nὡς δ' ἴδεν, ὥς μιν ἔρως πυκινὰς φρένας ἀμφεκάλυψεν, \nοἷον ὅτε πρῶτόν περ ἐμισγέσθην φιλότητι \n", "content_type": "5-lines"}, {"text": "εἰς εὐνὴν φοιτῶντε, φίλους λήθοντε τοκῆας. \nστῆ δ' αὐτῆς προπάροιθεν ἔπος τ' ἔφατ' ἔκ τ' ὀνόμαζεν:  \nἭρη πῇ μεμαυῖα κατ' Οὐλύμπου τόδ' ἱκάνεις; \nἵπποι δ' οὐ παρέασι καὶ ἅρματα τῶν κ' ἐπιβαίης. \nτὸν δὲ δολοφρονέουσα προσηύδα πότνια Ἥρη:  \n", "content_type": "5-lines"}, {"text": "ἔρχομαι ὀψομένη πολυφόρβου πείρατα γαίης, \nὨκεανόν τε θεῶν γένεσιν καὶ μητέρα Τηθύν, \nοἵ με σφοῖσι δόμοισιν ἐῢ τρέφον ἠδ' ἀτίταλλον:  \nτοὺς εἶμ' ὀψομένη, καί σφ' ἄκριτα νείκεα λύσω:  \nἤδη γὰρ δηρὸν χρόνον ἀλλήλων ἀπέχονται \n", "content_type": "5-lines"}, {"text": "εὐνῆς καὶ φιλότητος, ἐπεὶ χόλος ἔμπεσε θυμῷ. \nἵπποι δ' ἐν πρυμνωρείῃ πολυπίδακος Ἴδης \nἑστᾶσ', οἵ μ' οἴσουσιν ἐπὶ τραφερήν τε καὶ ὑγρήν. \nνῦν δὲ σεῦ εἵνεκα δεῦρο κατ' Οὐλύμπου τόδ' ἱκάνω, \nμή πώς μοι μετέπειτα χολώσεαι, αἴ κε σιωπῇ \n", "content_type": "5-lines"}, {"text": "οἴχωμαι πρὸς δῶμα βαθυρρόου Ὠκεανοῖο. \nτὴν δ' ἀπαμειβόμενος προσέφη νεφεληγερέτα Ζεύς: \nἭρη κεῖσε μὲν ἔστι καὶ ὕστερον ὁρμηθῆναι, \nνῶϊ δ' ἄγ' ἐν φιλότητι τραπείομεν εὐνηθέντε. \nοὐ γάρ πώ ποτέ μ' ὧδε θεᾶς ἔρος οὐδὲ γυναικὸς \n", "content_type": "5-lines"}, {"text": "θυμὸν ἐνὶ στήθεσσι περιπροχυθεὶς ἐδάμασσεν, \nοὐδ' ὁπότ' ἠρασάμην Ἰξιονίης ἀλόχοιο, \nἣ τέκε Πειρίθοον θεόφιν μήστωρ' ἀτάλαντον:  \nοὐδ' ὅτε περ Δανάης καλλισφύρου Ἀκρισιώνης, \nἣ τέκε Περσῆα πάντων ἀριδείκετον ἀνδρῶν:  \n", "content_type": "5-lines"}, {"text": "οὐδ' ὅτε Φοίνικος κούρης τηλεκλειτοῖο, \nἣ τέκε μοι Μίνων τε καὶ ἀντίθεον Ῥαδάμανθυν:  \nοὐδ' ὅτε περ Σεμέλης οὐδ' Ἀλκμήνης ἐνὶ Θήβῃ, \nἥ ῥ' Ἡρακλῆα κρατερόφρονα γείνατο παῖδα:  \nἣ δὲ Διώνυσον Σεμέλη τέκε χάρμα βροτοῖσιν:  \n", "content_type": "5-lines"}, {"text": "οὐδ' ὅτε Δήμητρος καλλιπλοκάμοιο ἀνάσσης, \nοὐδ' ὁπότε Λητοῦς ἐρικυδέος, οὐδὲ σεῦ αὐτῆς, \nὡς σέο νῦν ἔραμαι καί με γλυκὺς ἵμερος αἱρεῖ. \nτὸν δὲ δολοφρονέουσα προσηύδα πότνια Ἥρη:  \nαἰνότατε Κρονίδη ποῖον τὸν μῦθον ἔειπες. \n", "content_type": "5-lines"}, {"text": "εἰ νῦν ἐν φιλότητι λιλαίεαι εὐνηθῆναι \nἼδης ἐν κορυφῇσι, τὰ δὲ προπέφανται ἅπαντα:  \nπῶς κ' ἔοι εἴ τις νῶϊ θεῶν αἰειγενετάων \nεὕδοντ' ἀθρήσειε, θεοῖσι δὲ πᾶσι μετελθὼν \nπεφράδοι; οὐκ ἂν ἔγωγε τεὸν πρὸς δῶμα νεοίμην \n", "content_type": "5-lines"}, {"text": "ἐξ εὐνῆς ἀνστᾶσα, νεμεσσητὸν δέ κεν εἴη. \nἀλλ' εἰ δή ῥ' ἐθέλεις καί τοι φίλον ἔπλετο θυμῷ, \nἔστιν τοι θάλαμος, τόν τοι φίλος υἱὸς ἔτευξεν \nἭφαιστος, πυκινὰς δὲ θύρας σταθμοῖσιν ἐπῆρσεν:  \nἔνθ' ἴομεν κείοντες, ἐπεί νύ τοι εὔαδεν εὐνή. \n", "content_type": "5-lines"}, {"text": "τὴν δ' ἀπαμειβόμενος προσέφη νεφεληγερέτα Ζεύς: \nἭρη μήτε θεῶν τό γε δείδιθι μήτέ τιν' ἀνδρῶν \nὄψεσθαι:  τοῖόν τοι ἐγὼ νέφος ἀμφικαλύψω \nχρύσεον:  οὐδ' ἂν νῶϊ διαδράκοι Ἠέλιός περ, \nοὗ τε καὶ ὀξύτατον πέλεται φάος εἰσοράασθαι. \n", "content_type": "5-lines"}, {"text": "ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν:  \nτοῖσι δ' ὑπὸ χθὼν δῖα φύεν νεοθηλέα ποίην, \nλωτόν θ' ἑρσήεντα ἰδὲ κρόκον ἠδ' ὑάκινθον \nπυκνὸν καὶ μαλακόν, ὃς ἀπὸ χθονὸς ὑψόσ' ἔεργε. \nτῷ ἔνι λεξάσθην, ἐπὶ δὲ νεφέλην ἕσσαντο \n", "content_type": "5-lines"}, {"text": "καλὴν χρυσείην:  στιλπναὶ δ' ἀπέπιπτον ἔερσαι. \nὣς ὃ μὲν ἀτρέμας εὗδε πατὴρ ἀνὰ Γαργάρῳ ἄκρῳ, \nὕπνῳ καὶ φιλότητι δαμείς, ἔχε δ' ἀγκὰς ἄκοιτιν:  \nβῆ δὲ θέειν ἐπὶ νῆας Ἀχαιῶν νήδυμος Ὕπνος \nἀγγελίην ἐρέων γαιηόχῳ ἐννοσιγαίῳ:  \n", "content_type": "5-lines"}, {"text": "ἀγχοῦ δ' ἱστάμενος ἔπεα πτερόεντα προσηύδα:  \nπρόφρων νῦν Δαναοῖσι Ποσείδαον ἐπάμυνε, \nκαί σφιν κῦδος ὄπαζε μίνυνθά περ, ὄφρ' ἔτι εὕδει \nΖεύς, ἐπεὶ αὐτῷ ἐγὼ μαλακὸν περὶ κῶμ' ἐκάλυψα:  \nἭρη δ' ἐν φιλότητι παρήπαφεν εὐνηθῆναι. \n", "content_type": "5-lines"}, {"text": "ὣς εἰπὼν ὃ μὲν ᾤχετ' ἐπὶ κλυτὰ φῦλ' ἀνθρώπων, \nτὸν δ' ἔτι μᾶλλον ἀνῆκεν ἀμυνέμεναι Δαναοῖσιν. \nαὐτίκα δ' ἐν πρώτοισι μέγα προθορὼν ἐκέλευσεν:  \nἈργεῖοι καὶ δ' αὖτε μεθίεμεν Ἕκτορι νίκην \nΠριαμίδῃ, ἵνα νῆας ἕλῃ καὶ κῦδος ἄρηται; \n", "content_type": "5-lines"}, {"text": "ἀλλ' ὃ μὲν οὕτω φησὶ καὶ εὔχεται οὕνεκ' Ἀχιλλεὺς \nνηυσὶν ἔπι γλαφυρῇσι μένει κεχολωμένος ἦτορ:  \nκείνου δ' οὔ τι λίην ποθὴ ἔσσεται, εἴ κεν οἳ ἄλλοι \nἡμεῖς ὀτρυνώμεθ' ἀμυνέμεν ἀλλήλοισιν. \nἀλλ' ἄγεθ' ὡς ἂν ἐγὼ εἴπω πειθώμεθα πάντες: \n", "content_type": "5-lines"}, {"text": "ἀσπίδες ὅσσαι ἄρισται ἐνὶ στρατῷ ἠδὲ μέγισται \nἑσσάμενοι, κεφαλὰς δὲ παναίθῃσιν κορύθεσσι \nκρύψαντες, χερσίν τε τὰ μακρότατ' ἔγχε' ἑλόντες \nἴομεν:  αὐτὰρ ἐγὼν ἡγήσομαι, οὐδ' ἔτι φημὶ \nἝκτορα Πριαμίδην μενέειν μάλα περ μεμαῶτα. \n", "content_type": "5-lines"}, {"text": "ὃς δέ κ' ἀνὴρ μενέχαρμος, ἔχει δ' ὀλίγον σάκος ὤμῳ, \nχείρονι φωτὶ δότω, ὃ δ' ἐν ἀσπίδι μείζονι δύτω. \nὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:  \nτοὺς δ' αὐτοὶ βασιλῆες ἐκόσμεον οὐτάμενοί περ \nΤυδεΐδης Ὀδυσεύς τε καὶ Ἀτρεΐδης Ἀγαμέμνων:  \n", "content_type": "5-lines"}, {"text": "οἰχόμενοι δ' ἐπὶ πάντας ἀρήϊα τεύχε' ἄμειβον:  \nἐσθλὰ μὲν ἐσθλὸς ἔδυνε, χέρεια δὲ χείρονι δόσκεν. \nαὐτὰρ ἐπεί ῥ' ἕσσαντο περὶ χροῒ νώροπα χαλκὸν \nβάν ῥ' ἴμεν:  ἦρχε δ' ἄρά σφι Ποσειδάων ἐνοσίχθων \nδεινὸν ἄορ τανύηκες ἔχων ἐν χειρὶ παχείῃ \n", "content_type": "5-lines"}, {"text": "εἴκελον ἀστεροπῇ:  τῷ δ' οὐ θέμις ἐστὶ μιγῆναι \nἐν δαῒ λευγαλέῃ, ἀλλὰ δέος ἰσχάνει ἄνδρας. \nΤρῶας δ' αὖθ' ἑτέρωθεν ἐκόσμει φαίδιμος Ἕκτωρ. \nδή ῥα τότ' αἰνοτάτην ἔριδα πτολέμοιο τάνυσσαν \nκυανοχαῖτα Ποσειδάων καὶ φαίδιμος Ἕκτωρ, \n", "content_type": "5-lines"}, {"text": "ἤτοι ὃ μὲν Τρώεσσιν, ὃ δ' Ἀργείοισιν ἀρήγων. \nἐκλύσθη δὲ θάλασσα ποτὶ κλισίας τε νέας τε \nἈργείων:  οἳ δὲ ξύνισαν μεγάλῳ ἀλαλητῷ. \nοὔτε θαλάσσης κῦμα τόσον βοάᾳ ποτὶ χέρσον \nποντόθεν ὀρνύμενον πνοιῇ Βορέω ἀλεγεινῇ:  \n", "content_type": "5-lines"}, {"text": "οὔτε πυρὸς τόσσός γε ποτὶ βρόμος αἰθομένοιο \nοὔρεος ἐν βήσσῃς, ὅτε τ' ὤρετο καιέμεν ὕλην:  \nοὔτ' ἄνεμος τόσσόν γε περὶ δρυσὶν ὑψικόμοισι \nἠπύει, ὅς τε μάλιστα μέγα βρέμεται χαλεπαίνων, \nὅσση ἄρα Τρώων καὶ Ἀχαιῶν ἔπλετο φωνὴ \n", "content_type": "5-lines"}, {"text": "δεινὸν ἀϋσάντων, ὅτ' ἐπ' ἀλλήλοισιν ὄρουσαν. \nΑἴαντος δὲ πρῶτος ἀκόντισε φαίδιμος Ἕκτωρ \nἔγχει, ἐπεὶ τέτραπτο πρὸς ἰθύ οἱ, οὐδ' ἀφάμαρτε, \nτῇ ῥα δύω τελαμῶνε περὶ στήθεσσι τετάσθην, \nἤτοι ὃ μὲν σάκεος, ὃ δὲ φασγάνου ἀργυροήλου:  \n", "content_type": "5-lines"}, {"text": "τώ οἱ ῥυσάσθην τέρενα χρόα. χώσατο δ' Ἕκτωρ, \nὅττί ῥά οἱ βέλος ὠκὺ ἐτώσιον ἔκφυγε χειρός, \nἂψ δ' ἑτάρων εἰς ἔθνος ἐχάζετο κῆρ' ἀλεείνων. \nτὸν μὲν ἔπειτ' ἀπιόντα μέγας Τελαμώνιος Αἴας \nχερμαδίῳ, τά ῥα πολλὰ θοάων ἔχματα νηῶν \n", "content_type": "5-lines"}, {"text": "πὰρ ποσὶ μαρναμένων ἐκυλίνδετο, τῶν ἓν ἀείρας \nστῆθος βεβλήκει ὑπὲρ ἄντυγος ἀγχόθι δειρῆς, \nστρόμβον δ' ὣς ἔσσευε βαλών, περὶ δ' ἔδραμε πάντῃ. \nὡς δ' ὅθ' ὑπὸ πληγῆς πατρὸς Διὸς ἐξερίπῃ δρῦς \nπρόρριζος, δεινὴ δὲ θεείου γίγνεται ὀδμὴ \n", "content_type": "5-lines"}, {"text": "ἐξ αὐτῆς, τὸν δ' οὔ περ ἔχει θράσος ὅς κεν ἴδηται \nἐγγὺς ἐών, χαλεπὸς δὲ Διὸς μεγάλοιο κεραυνός, \nὣς ἔπεσ' Ἕκτορος ὦκα χαμαὶ μένος ἐν κονίῃσι:  \nχειρὸς δ' ἔκβαλεν ἔγχος, ἐπ' αὐτῷ δ' ἀσπὶς ἑάφθη \nκαὶ κόρυς, ἀμφὶ δέ οἱ βράχε τεύχεα ποικίλα χαλκῷ. \n", "content_type": "5-lines"}, {"text": "οἳ δὲ μέγα ἰάχοντες ἐπέδραμον υἷες Ἀχαιῶν \nἐλπόμενοι ἐρύεσθαι, ἀκόντιζον δὲ θαμειὰς \nαἰχμάς: ἀλλ' οὔ τις ἐδυνήσατο ποιμένα λαῶν \nοὐτάσαι οὐδὲ βαλεῖν:  πρὶν γὰρ περίβησαν ἄριστοι \nΠουλυδάμας τε καὶ Αἰνείας καὶ δῖος Ἀγήνωρ \n", "content_type": "5-lines"}, {"text": "Σαρπηδών τ' ἀρχὸς Λυκίων καὶ Γλαῦκος ἀμύμων. \nτῶν δ' ἄλλων οὔ τίς εὑ ἀκήδεσεν, ἀλλὰ πάροιθεν \nἀσπίδας εὐκύκλους σχέθον αὐτοῦ. τὸν δ' ἄρ' ἑταῖροι \nχερσὶν ἀείραντες φέρον ἐκ πόνου, ὄφρ' ἵκεθ' ἵππους \nὠκέας, οἵ οἱ ὄπισθε μάχης ἠδὲ πτολέμοιο \n", "content_type": "5-lines"}, {"text": "ἕστασαν ἡνίοχόν τε καὶ ἅρματα ποικίλ' ἔχοντες: \nοἳ τόν γε προτὶ ἄστυ φέρον βαρέα στενάχοντα. \nἀλλ' ὅτε δὴ πόρον ἷξον ἐϋρρεῖος ποταμοῖο \nΞάνθου δινήεντος, ὃν ἀθάνατος τέκετο Ζεύς, \nἔνθά μιν ἐξ ἵππων πέλασαν χθονί, κὰδ δέ οἱ ὕδωρ \n", "content_type": "5-lines"}, {"text": "χεῦαν:  ὃ δ' ἀμπνύνθη καὶ ἀνέδρακεν ὀφθαλμοῖσιν, \nἑζόμενος δ' ἐπὶ γοῦνα κελαινεφὲς αἷμ' ἀπέμεσσεν:  \nαὖτις δ' ἐξοπίσω πλῆτο χθονί, τὼ δέ οἱ ὄσσε \nνὺξ ἐκάλυψε μέλαινα:  βέλος δ' ἔτι θυμὸν ἐδάμνα. \nἈργεῖοι δ' ὡς οὖν ἴδον Ἕκτορα νόσφι κιόντα \n", "content_type": "5-lines"}, {"text": "μᾶλλον ἐπὶ Τρώεσσι θόρον, μνήσαντο δὲ χάρμης. \nἔνθα πολὺ πρώτιστος Ὀϊλῆος ταχὺς Αἴας \nΣάτνιον οὔτασε δουρὶ μετάλμενος ὀξυόεντι \nἨνοπίδην, ὃν ἄρα νύμφη τέκε νηῒς ἀμύμων \nἬνοπι βουκολέοντι παρ' ὄχθας Σατνιόεντος. \n", "content_type": "5-lines"}, {"text": "τὸν μὲν Ὀϊλιάδης δουρὶ κλυτὸς ἐγγύθεν ἐλθὼν \nοὖτα κατὰ λαπάρην:  ὃ δ' ἀνετράπετ', ἀμφὶ δ' ἄρ' αὐτῷ \nΤρῶες καὶ Δαναοὶ σύναγον κρατερὴν ὑσμίνην. \nτῷ δ' ἐπὶ Πουλυδάμας ἐγχέσπαλος ἦλθεν ἀμύντωρ \nΠανθοΐδης, βάλε δὲ Προθοήνορα δεξιὸν ὦμον \n", "content_type": "5-lines"}, {"text": "υἱὸν Ἀρηϊλύκοιο, δι' ὤμου δ' ὄβριμον ἔγχος \nἔσχεν, ὃ δ' ἐν κονίῃσι πεσὼν ἕλε γαῖαν ἀγοστῷ. \nΠουλυδάμας δ' ἔκπαγλον ἐπεύξατο μακρὸν ἀΰσας: \nοὐ μὰν αὖτ' ὀΐω μεγαθύμου Πανθοΐδαο \nχειρὸς ἄπο στιβαρῆς ἅλιον πηδῆσαι ἄκοντα, \n", "content_type": "5-lines"}, {"text": "ἀλλά τις Ἀργείων κόμισε χροΐ, καί μιν ὀΐω \nαὐτῷ σκηπτόμενον κατίμεν δόμον Ἄϊδος εἴσω. \nὣς ἔφατ', Ἀργείοισι δ' ἄχος γένετ' εὐξαμένοιο:  \nΑἴαντι δὲ μάλιστα δαΐφρονι θυμὸν ὄρινε \nτῷ Τελαμωνιάδῃ:  τοῦ γὰρ πέσεν ἄγχι μάλιστα. \n", "content_type": "5-lines"}, {"text": "καρπαλίμως δ' ἀπιόντος ἀκόντισε δουρὶ φαεινῷ. \nΠουλυδάμας δ' αὐτὸς μὲν ἀλεύατο κῆρα μέλαιναν \nλικριφὶς ἀΐξας, κόμισεν δ' Ἀντήνορος υἱὸς \nἈρχέλοχος: τῷ γάρ ῥα θεοὶ βούλευσαν ὄλεθρον. \nτόν ῥ' ἔβαλεν κεφαλῆς τε καὶ αὐχένος ἐν συνεοχμῷ, \n", "content_type": "5-lines"}, {"text": "νείατον ἀστράγαλον, ἀπὸ δ' ἄμφω κέρσε τένοντε:  \nτοῦ δὲ πολὺ προτέρη κεφαλὴ στόμα τε ῥῖνές τε \nοὔδεϊ πλῆντ' ἤ περ κνῆμαι καὶ γοῦνα πεσόντος. \nΑἴας δ' αὖτ' ἐγέγωνεν ἀμύμονι Πουλυδάμαντι:  \nφράζεο Πουλυδάμα καί μοι νημερτὲς ἐνίσπες \n", "content_type": "5-lines"}, {"text": "ἦ ῥ' οὐχ οὗτος ἀνὴρ Προθοήνορος ἀντὶ πεφάσθαι \nἄξιος; οὐ μέν μοι κακὸς εἴδεται οὐδὲ κακῶν ἔξ, \nἀλλὰ κασίγνητος Ἀντήνορος ἱπποδάμοιο \nἢ πάϊς: αὐτῷ γὰρ γενεὴν ἄγχιστα ἐῴκει. \nἦ ῥ' εὖ γιγνώσκων, Τρῶας δ' ἄχος ἔλλαβε θυμόν. \n", "content_type": "5-lines"}, {"text": "ἔνθ' Ἀκάμας Πρόμαχον Βοιώτιον οὔτασε δουρὶ \nἀμφὶ κασιγνήτῳ βεβαώς: ὃ δ' ὕφελκε ποδοῖιν. \nτῷ δ' Ἀκάμας ἔκπαγλον ἐπεύξατο μακρὸν ἀΰσας: \nἈργεῖοι ἰόμωροι ἀπειλάων ἀκόρητοι \nοὔ θην οἴοισίν γε πόνος τ' ἔσεται καὶ ὀϊζὺς \n", "content_type": "5-lines"}, {"text": "ἡμῖν, ἀλλά ποθ' ὧδε κατακτενέεσθε καὶ ὔμμες. \nφράζεσθ' ὡς ὑμῖν Πρόμαχος δεδμημένος εὕδει \nἔγχει ἐμῷ, ἵνα μή τι κασιγνήτοιό γε ποινὴ \nδηρὸν ἄτιτος ἔῃ:  τὼ καί κέ τις εὔχεται ἀνὴρ \nγνωτὸν ἐνὶ μεγάροισιν ἀρῆς ἀλκτῆρα λιπέσθαι. \n", "content_type": "5-lines"}, {"text": "ὣς ἔφατ', Ἀργείοισι δ' ἄχος γένετ' εὐξαμένοιο:  \nΠηνέλεῳ δὲ μάλιστα δαΐφρονι θυμὸν ὄρινεν:  \nὁρμήθη δ' Ἀκάμαντος: ὃ δ' οὐχ ὑπέμεινεν ἐρωὴν \nΠηνελέωο ἄνακτος: ὃ δ' οὔτασεν Ἰλιονῆα \nυἱὸν Φόρβαντος πολυμήλου, τόν ῥα μάλιστα \n", "content_type": "5-lines"}, {"text": "Ἑρμείας Τρώων ἐφίλει καὶ κτῆσιν ὄπασσε:  \nτῷ δ' ἄρ' ὑπὸ μήτηρ μοῦνον τέκεν Ἰλιονῆα. \nτὸν τόθ' ὑπ' ὀφρύος οὖτα κατ' ὀφθαλμοῖο θέμεθλα, \nἐκ δ' ὦσε γλήνην:  δόρυ δ' ὀφθαλμοῖο διὰ πρὸ \nκαὶ διὰ ἰνίου ἦλθεν, ὃ δ' ἕζετο χεῖρε πετάσσας \n", "content_type": "5-lines"}, {"text": "ἄμφω:  Πηνέλεως δὲ ἐρυσσάμενος ξίφος ὀξὺ \nαὐχένα μέσσον ἔλασσεν, ἀπήραξεν δὲ χαμᾶζε \nαὐτῇ σὺν πήληκι κάρη:  ἔτι δ' ὄβριμον ἔγχος \nἦεν ἐν ὀφθαλμῷ:  ὃ δὲ φὴ κώδειαν ἀνασχὼν \nπέφραδέ τε Τρώεσσι καὶ εὐχόμενος ἔπος ηὔδα:  \n", "content_type": "5-lines"}, {"text": "εἰπέμεναί μοι Τρῶες ἀγαυοῦ Ἰλιονῆος \nπατρὶ φίλῳ καὶ μητρὶ γοήμεναι ἐν μεγάροισιν:  \nοὐδὲ γὰρ ἣ Προμάχοιο δάμαρ Ἀλεγηνορίδαο \nἀνδρὶ φίλῳ ἐλθόντι γανύσσεται, ὁππότε κεν δὴ \nἐκ Τροίης σὺν νηυσὶ νεώμεθα κοῦροι Ἀχαιῶν. \n", "content_type": "5-lines"}, {"text": "ὣς φάτο, τοὺς δ' ἄρα πάντας ὑπὸ τρόμος ἔλλαβε γυῖα, \nπάπτηνεν δὲ ἕκαστος ὅπῃ φύγοι αἰπὺν ὄλεθρον. \nἔσπετε νῦν μοι Μοῦσαι Ὀλύμπια δώματ' ἔχουσαι \nὅς τις δὴ πρῶτος βροτόεντ' ἀνδράγρι' Ἀχαιῶν \nἤρατ', ἐπεί ῥ' ἔκλινε μάχην κλυτὸς ἐννοσίγαιος. \n", "content_type": "5-lines"}, {"text": "Αἴας ῥα πρῶτος Τελαμώνιος Ὕρτιον οὖτα \nΓυρτιάδην Μυσῶν ἡγήτορα καρτεροθύμων:  \nΦάλκην δ' Ἀντίλοχος καὶ Μέρμερον ἐξενάριξε:  \nΜηριόνης δὲ Μόρυν τε καὶ Ἱπποτίωνα κατέκτα, \nΤεῦκρος δὲ Προθόωνά τ' ἐνήρατο καὶ Περιφήτην:  \n", "content_type": "5-lines"}, {"text": "Ἀτρεΐδης δ' ἄρ' ἔπειθ' Ὑπερήνορα ποιμένα λαῶν \nοὖτα κατὰ λαπάρην, διὰ δ' ἔντερα χαλκὸς ἄφυσσε \nδῃώσας: ψυχὴ δὲ κατ' οὐταμένην ὠτειλὴν \nἔσσυτ' ἐπειγομένη, τὸν δὲ σκότος ὄσσε κάλυψε. \nπλείστους δ' Αἴας εἷλεν Ὀϊλῆος ταχὺς υἱός: \n", "content_type": "5-lines"}]}, {"section_num": "15", "section_type": "book", "contents": [{"text": "αὐτὰρ ἐπεὶ διά τε σκόλοπας καὶ τάφρον ἔβησαν \nφεύγοντες, πολλοὶ δὲ δάμεν Δαναῶν ὑπὸ χερσίν, \nοἳ μὲν δὴ παρ' ὄχεσφιν ἐρητύοντο μένοντες \nχλωροὶ ὑπαὶ δείους πεφοβημένοι:  ἔγρετο δὲ Ζεὺς \n", "content_type": "5-lines"}, {"text": "Ἴδης ἐν κορυφῇσι παρὰ χρυσοθρόνου Ἥρης, \nστῆ δ' ἄρ' ἀναΐξας, ἴδε δὲ Τρῶας καὶ Ἀχαιοὺς \nτοὺς μὲν ὀρινομένους, τοὺς δὲ κλονέοντας ὄπισθεν \nἈργείους, μετὰ δέ σφι Ποσειδάωνα ἄνακτα:  \nἝκτορα δ' ἐν πεδίῳ ἴδε κείμενον, ἀμφὶ δ' ἑταῖροι \n", "content_type": "5-lines"}, {"text": "εἵαθ', ὃ δ' ἀργαλέῳ ἔχετ' ἄσθματι κῆρ ἀπινύσσων \nαἷμ' ἐμέων, ἐπεὶ οὔ μιν ἀφαυρότατος βάλ' Ἀχαιῶν. \nτὸν δὲ ἰδὼν ἐλέησε πατὴρ ἀνδρῶν τε θεῶν τε, \nδεινὰ δ' ὑπόδρα ἰδὼν Ἥρην πρὸς μῦθον ἔειπεν:  \nἦ μάλα δὴ κακότεχνος ἀμήχανε σὸς δόλος Ἥρη \n", "content_type": "5-lines"}, {"text": "Ἕκτορα δῖον ἔπαυσε μάχης, ἐφόβησε δὲ λαούς. \nοὐ μὰν οἶδ' εἰ αὖτε κακορραφίης ἀλεγεινῆς \nπρώτη ἐπαύρηαι καί σε πληγῇσιν ἱμάσσω. \nἦ οὐ μέμνῃ ὅτε τ' ἐκρέμω ὑψόθεν, ἐκ δὲ ποδοῖιν \nἄκμονας ἧκα δύω, περὶ χερσὶ δὲ δεσμὸν ἴηλα \n", "content_type": "5-lines"}, {"text": "χρύσεον ἄρρηκτον; σὺ δ' ἐν αἰθέρι καὶ νεφέλῃσιν \nἐκρέμω:  ἠλάστεον δὲ θεοὶ κατὰ μακρὸν Ὄλυμπον, \nλῦσαι δ' οὐκ ἐδύναντο παρασταδόν:  ὃν δὲ λάβοιμι \nῥίπτασκον τεταγὼν ἀπὸ βηλοῦ ὄφρ' ἂν ἵκηται \nγῆν ὀλιγηπελέων:  ἐμὲ δ' οὐδ' ὧς θυμὸν ἀνίει \n", "content_type": "5-lines"}, {"text": "ἀζηχὴς ὀδύνη Ἡρακλῆος θείοιο, \nτὸν σὺ ξὺν Βορέῃ ἀνέμῳ πεπιθοῦσα θυέλλας \nπέμψας ἐπ' ἀτρύγετον πόντον κακὰ μητιόωσα, \nκαί μιν ἔπειτα Κόων δ' εὖ ναιομένην ἀπένεικας. \nτὸν μὲν ἐγὼν ἔνθεν ῥυσάμην καὶ ἀνήγαγον αὖτις \n", "content_type": "5-lines"}, {"text": "Ἄργος ἐς ἱππόβοτον καὶ πολλά περ ἀθλήσαντα. \nτῶν σ' αὖτις μνήσω ἵν' ἀπολλήξῃς ἀπατάων, \nὄφρα ἴδῃ ἤν τοι χραίσμῃ φιλότης τε καὶ εὐνή, \nἣν ἐμίγης ἐλθοῦσα θεῶν ἄπο καί μ' ἀπάτησας. \nὣς φάτο, ῥίγησεν δὲ βοῶπις πότνια Ἥρη, \n", "content_type": "5-lines"}, {"text": "καί μιν φωνήσασ' ἔπεα πτερόεντα προσηύδα:  \nἴστω νῦν τόδε Γαῖα καὶ Οὐρανὸς εὐρὺς ὕπερθε \nκαὶ τὸ κατειβόμενον Στυγὸς ὕδωρ, ὅς τε μέγιστος \nὅρκος δεινότατός τε πέλει μακάρεσσι θεοῖσι, \nσή θ' ἱερὴ κεφαλὴ καὶ νωΐτερον λέχος αὐτῶν \n", "content_type": "5-lines"}, {"text": "κουρίδιον, τὸ μὲν οὐκ ἂν ἐγώ ποτε μὰψ ὀμόσαιμι:  \nμὴ δι' ἐμὴν ἰότητα Ποσειδάων ἐνοσίχθων \nπημαίνει Τρῶάς τε καὶ Ἕκτορα, τοῖσι δ' ἀρήγει, \nἀλλά που αὐτὸν θυμὸς ἐποτρύνει καὶ ἀνώγει, \nτειρομένους δ' ἐπὶ νηυσὶν ἰδὼν ἐλέησεν Ἀχαιούς. \n", "content_type": "5-lines"}, {"text": "αὐτάρ τοι καὶ κείνῳ ἐγὼ παραμυθησαίμην \nτῇ ἴμεν ᾗ κεν δὴ σὺ κελαινεφὲς ἡγεμονεύῃς. \nὣς φάτο, μείδησεν δὲ πατὴρ ἀνδρῶν τε θεῶν τε, \nκαί μιν ἀμειβόμενος ἔπεα πτερόεντα προσηύδα:  \nεἰ μὲν δὴ σύ γ' ἔπειτα βοῶπις πότνια Ἥρη \n", "content_type": "5-lines"}, {"text": "ἶσον ἐμοὶ φρονέουσα μετ' ἀθανάτοισι καθίζοις, \nτώ κε Ποσειδάων γε, καὶ εἰ μάλα βούλεται ἄλλῃ, \nαἶψα μεταστρέψειε νόον μετὰ σὸν καὶ ἐμὸν κῆρ. \nἀλλ' εἰ δή ῥ' ἐτεόν γε καὶ ἀτρεκέως ἀγορεύεις, \nἔρχεο νῦν μετὰ φῦλα θεῶν, καὶ δεῦρο κάλεσσον \n", "content_type": "5-lines"}, {"text": "Ἶρίν τ' ἐλθέμεναι καὶ Ἀπόλλωνα κλυτότοξον, \nὄφρ' ἣ μὲν μετὰ λαὸν Ἀχαιῶν χαλκοχιτώνων \nἔλθῃ, καὶ εἴπῃσι Ποσειδάωνι ἄνακτι \nπαυσάμενον πολέμοιο τὰ ἃ πρὸς δώμαθ' ἱκέσθαι, \nἝκτορα δ' ὀτρύνῃσι μάχην ἐς Φοῖβος Ἀπόλλων, \n", "content_type": "5-lines"}, {"text": "αὖτις δ' ἐμπνεύσῃσι μένος, λελάθῃ δ' ὀδυνάων \nαἳ νῦν μιν τείρουσι κατὰ φρένας, αὐτὰρ Ἀχαιοὺς \nαὖτις ἀποστρέψῃσιν ἀνάλκιδα φύζαν ἐνόρσας, \nφεύγοντες δ' ἐν νηυσὶ πολυκλήϊσι πέσωσι \nΠηλεΐδεω Ἀχιλῆος: ὃ δ' ἀνστήσει ὃν ἑταῖρον \n", "content_type": "5-lines"}, {"text": "Πάτροκλον:  τὸν δὲ κτενεῖ ἔγχεϊ φαίδιμος Ἕκτωρ \nἸλίου προπάροιθε πολέας ὀλέσαντ' αἰζηοὺς \nτοὺς ἄλλους, μετὰ δ' υἱὸν ἐμὸν Σαρπηδόνα δῖον. \nτοῦ δὲ χολωσάμενος κτενεῖ Ἕκτορα δῖος Ἀχιλλεύς. \nἐκ τοῦ δ' ἄν τοι ἔπειτα παλίωξιν παρὰ νηῶν \n", "content_type": "5-lines"}, {"text": "αἰὲν ἐγὼ τεύχοιμι διαμπερὲς εἰς ὅ κ' Ἀχαιοὶ \nἼλιον αἰπὺ ἕλοιεν Ἀθηναίης διὰ βουλάς. \nτὸ πρὶν δ' οὔτ' ἄρ' ἐγὼ παύω χόλον οὔτέ τιν' ἄλλον \nἀθανάτων Δαναοῖσιν ἀμυνέμεν ἐνθάδ' ἐάσω \nπρίν γε τὸ Πηλεΐδαο τελευτηθῆναι ἐέλδωρ, \n", "content_type": "5-lines"}, {"text": "ὥς οἱ ὑπέστην πρῶτον, ἐμῷ δ' ἐπένευσα κάρητι, \nἤματι τῷ ὅτ' ἐμεῖο θεὰ Θέτις ἥψατο γούνων, \nλισσομένη τιμῆσαι Ἀχιλλῆα πτολίπορθον. \nὣς ἔφατ', οὐδ' ἀπίθησε θεὰ λευκώλενος Ἥρη, \nβῆ δ' ἐξ Ἰδαίων ὀρέων ἐς μακρὸν Ὄλυμπον. \n", "content_type": "5-lines"}, {"text": "ὡς δ' ὅτ' ἂν ἀΐξῃ νόος ἀνέρος, ὅς τ' ἐπὶ πολλὴν \nγαῖαν ἐληλουθὼς φρεσὶ πευκαλίμῃσι νοήσῃ \nἔνθ' εἴην ἢ ἔνθα, μενοινήῃσί τε πολλά, \nὣς κραιπνῶς μεμαυῖα διέπτατο πότνια Ἥρη:  \nἵκετο δ' αἰπὺν Ὄλυμπον, ὁμηγερέεσσι δ' ἐπῆλθεν \n", "content_type": "5-lines"}, {"text": "ἀθανάτοισι θεοῖσι Διὸς δόμῳ:  οἳ δὲ ἰδόντες \nπάντες ἀνήϊξαν καὶ δεικανόωντο δέπασσιν. \nἣ δ' ἄλλους μὲν ἔασε, Θέμιστι δὲ καλλιπαρῄῳ \nδέκτο δέπας: πρώτη γὰρ ἐναντίη ἦλθε θέουσα, \nκαί μιν φωνήσασ' ἔπεα πτερόεντα προσηύδα:  \n", "content_type": "5-lines"}, {"text": "Ἥρη τίπτε βέβηκας; ἀτυζομένῃ δὲ ἔοικας: \nἦ μάλα δή σ' ἐφόβησε Κρόνου πάϊς, ὅς τοι ἀκοίτης. \nτὴν δ' ἠμείβετ' ἔπειτα θεὰ λευκώλενος Ἥρη:  \nμή με θεὰ Θέμι ταῦτα διείρεο:  οἶσθα καὶ αὐτὴ \nοἷος κείνου θυμὸς ὑπερφίαλος καὶ ἀπηνής. \n", "content_type": "5-lines"}, {"text": "ἀλλὰ σύ γ' ἄρχε θεοῖσι δόμοις ἔνι δαιτὸς ἐΐσης: \nταῦτα δὲ καὶ μετὰ πᾶσιν ἀκούσεαι ἀθανάτοισιν \nοἷα Ζεὺς κακὰ ἔργα πιφαύσκεται:  οὐδέ τί φημι \nπᾶσιν ὁμῶς θυμὸν κεχαρησέμεν, οὔτε βροτοῖσιν \nοὔτε θεοῖς, εἴ πέρ τις ἔτι νῦν δαίνυται εὔφρων. \n", "content_type": "5-lines"}, {"text": "ἣ μὲν ἄρ' ὣς εἰποῦσα καθέζετο πότνια Ἥρη, \nὄχθησαν δ' ἀνὰ δῶμα Διὸς θεοί:  ἣ δ' ἐγέλασσε \nχείλεσιν, οὐδὲ μέτωπον ἐπ' ὀφρύσι κυανέῃσιν \nἰάνθη:  πᾶσιν δὲ νεμεσσηθεῖσα μετηύδα:  \nνήπιοι οἳ Ζηνὶ μενεαίνομεν ἀφρονέοντες: \n", "content_type": "5-lines"}, {"text": "ἦ ἔτι μιν μέμαμεν καταπαυσέμεν ἆσσον ἰόντες \nἢ ἔπει ἠὲ βίῃ:  ὃ δ' ἀφήμενος οὐκ ἀλεγίζει \nοὐδ' ὄθεται:  φησὶν γὰρ ἐν ἀθανάτοισι θεοῖσι \nκάρτεΐ τε σθένεΐ τε διακριδὸν εἶναι ἄριστος. \nτὼ ἔχεθ' ὅττί κεν ὔμμι κακὸν πέμπῃσιν ἑκάστῳ. \n", "content_type": "5-lines"}, {"text": "ἤδη γὰρ νῦν ἔλπομ' Ἄρηΐ γε πῆμα τετύχθαι:  \nυἱὸς γάρ οἱ ὄλωλε μάχῃ ἔνι φίλτατος ἀνδρῶν \nἈσκάλαφος, τόν φησιν ὃν ἔμμεναι ὄβριμος Ἄρης. \nὣς ἔφατ', αὐτὰρ Ἄρης θαλερὼ πεπλήγετο μηρὼ \nχερσὶ καταπρηνέσσ', ὀλοφυρόμενος δ' ἔπος ηὔδα:  \n", "content_type": "5-lines"}, {"text": "μὴ νῦν μοι νεμεσήσετ' Ὀλύμπια δώματ' ἔχοντες \nτίσασθαι φόνον υἷος ἰόντ' ἐπὶ νῆας Ἀχαιῶν, \nεἴ πέρ μοι καὶ μοῖρα Διὸς πληγέντι κεραυνῷ \nκεῖσθαι ὁμοῦ νεκύεσσι μεθ' αἵματι καὶ κονίῃσιν. \nὣς φάτο, καί ῥ' ἵππους κέλετο Δεῖμόν τε Φόβον τε \n", "content_type": "5-lines"}, {"text": "ζευγνύμεν, αὐτὸς δ' ἔντε' ἐδύσετο παμφανόωντα. \nἔνθά κ' ἔτι μείζων τε καὶ ἀργαλεώτερος ἄλλος \nπὰρ Διὸς ἀθανάτοισι χόλος καὶ μῆνις ἐτύχθη, \nεἰ μὴ Ἀθήνη πᾶσι περιδείσασα θεοῖσιν \nὦρτο διὲκ προθύρου, λίπε δὲ θρόνον ἔνθα θάασσε, \n", "content_type": "5-lines"}, {"text": "τοῦ δ' ἀπὸ μὲν κεφαλῆς κόρυθ' εἵλετο καὶ σάκος ὤμων, \nἔγχος δ' ἔστησε στιβαρῆς ἀπὸ χειρὸς ἑλοῦσα \nχάλκεον:  ἣ δ' ἐπέεσσι καθάπτετο θοῦρον Ἄρηα:  \nμαινόμενε φρένας ἠλὲ διέφθορας: ἦ νύ τοι αὔτως \nοὔατ' ἀκουέμεν ἐστί, νόος δ' ἀπόλωλε καὶ αἰδώς. \n", "content_type": "5-lines"}, {"text": "οὐκ ἀΐεις ἅ τέ φησι θεὰ λευκώλενος Ἥρη \nἣ δὴ νῦν πὰρ Ζηνὸς Ὀλυμπίου εἰλήλουθεν; \nἦ ἐθέλεις αὐτὸς μὲν ἀναπλήσας κακὰ πολλὰ \nἂψ ἴμεν Οὔλυμπον δὲ καὶ ἀχνύμενός περ ἀνάγκῃ, \nαὐτὰρ τοῖς ἄλλοισι κακὸν μέγα πᾶσι φυτεῦσαι; \n", "content_type": "5-lines"}, {"text": "αὐτίκα γὰρ Τρῶας μὲν ὑπερθύμους καὶ Ἀχαιοὺς \nλείψει, ὃ δ' ἡμέας εἶσι κυδοιμήσων ἐς Ὄλυμπον, \nμάρψει δ' ἑξείης ὅς τ' αἴτιος ὅς τε καὶ οὐκί. \nτώ σ' αὖ νῦν κέλομαι μεθέμεν χόλον υἷος ἑῆος: \nἤδη γάρ τις τοῦ γε βίην καὶ χεῖρας ἀμείνων \n", "content_type": "5-lines"}, {"text": "ἢ πέφατ', ἢ καὶ ἔπειτα πεφήσεται:  ἀργαλέον δὲ \nπάντων ἀνθρώπων ῥῦσθαι γενεήν τε τόκον τε. \nὣς εἰποῦσ' ἵδρυσε θρόνῳ ἔνι θοῦρον Ἄρηα. \nἭρη δ' Ἀπόλλωνα καλέσσατο δώματος ἐκτὸς \nἾρίν θ', ἥ τε θεοῖσι μετάγγελος ἀθανάτοισι, \n", "content_type": "5-lines"}, {"text": "καί σφεας φωνήσασ' ἔπεα πτερόεντα προσηύδα:  \nΖεὺς σφὼ εἰς Ἴδην κέλετ' ἐλθέμεν ὅττι τάχιστα:  \nαὐτὰρ ἐπὴν ἔλθητε, Διός τ' εἰς ὦπα ἴδησθε, \nἕρδειν ὅττί κε κεῖνος ἐποτρύνῃ καὶ ἀνώγῃ. \nἣ μὲν ἄρ' ὣς εἰποῦσα πάλιν κίε πότνια Ἥρη, \n", "content_type": "5-lines"}, {"text": "ἕζετο δ' εἰνὶ θρόνῳ:  τὼ δ' ἀΐξαντε πετέσθην. \nἼδην δ' ἵκανον πολυπίδακα μητέρα θηρῶν, \nεὗρον δ' εὐρύοπα Κρονίδην ἀνὰ Γαργάρῳ ἄκρῳ \nἥμενον:  ἀμφὶ δέ μιν θυόεν νέφος ἐστεφάνωτο. \nτὼ δὲ πάροιθ' ἐλθόντε Διὸς νεφεληγερέταο \n", "content_type": "5-lines"}, {"text": "στήτην:  οὐδέ σφωϊν ἰδὼν ἐχολώσατο θυμῷ, \nὅττί οἱ ὦκ' ἐπέεσσι φίλης ἀλόχοιο πιθέσθην. \nἾριν δὲ προτέρην ἔπεα πτερόεντα προσηύδα:  \nβάσκ' ἴθι Ἶρι ταχεῖα, Ποσειδάωνι ἄνακτι \nπάντα τάδ' ἀγγεῖλαι, μὴ δὲ ψευδάγγελος εἶναι. \n", "content_type": "5-lines"}, {"text": "παυσάμενόν μιν ἄνωχθι μάχης ἠδὲ πτολέμοιο \nἔρχεσθαι μετὰ φῦλα θεῶν ἢ εἰς ἅλα δῖαν. \nεἰ δέ μοι οὐκ ἐπέεσσ' ἐπιπείσεται, ἀλλ' ἀλογήσει, \nφραζέσθω δὴ ἔπειτα κατὰ φρένα καὶ κατὰ θυμὸν \nμή μ' οὐδὲ κρατερός περ ἐὼν ἐπιόντα ταλάσσῃ \n", "content_type": "5-lines"}, {"text": "μεῖναι, ἐπεί εὑ φημὶ βίῃ πολὺ φέρτερος εἶναι \nκαὶ γενεῇ πρότερος: τοῦ δ' οὐκ ὄθεται φίλον ἦτορ \nἶσον ἐμοὶ φάσθαι, τόν τε στυγέουσι καὶ ἄλλοι. \nὣς ἔφατ', οὐδ' ἀπίθησε ποδήνεμος ὠκέα Ἶρις, \nβῆ δὲ κατ' Ἰδαίων ὀρέων εἰς Ἴλιον ἱρήν. \n", "content_type": "5-lines"}, {"text": "ὡς δ' ὅτ' ἂν ἐκ νεφέων πτῆται νιφὰς ἠὲ χάλαζα \nψυχρὴ ὑπὸ ῥιπῆς αἰθρηγενέος Βορέαο, \nὣς κραιπνῶς μεμαυῖα διέπτατο ὠκέα Ἶρις, \nἀγχοῦ δ' ἱσταμένη προσέφη κλυτὸν ἐννοσίγαιον:  \nἀγγελίην τινά τοι γαιήοχε κυανοχαῖτα \n", "content_type": "5-lines"}, {"text": "ἦλθον δεῦρο φέρουσα παραὶ Διὸς αἰγιόχοιο. \nπαυσάμενόν σ' ἐκέλευσε μάχης ἠδὲ πτολέμοιο \nἔρχεσθαι μετὰ φῦλα θεῶν ἢ εἰς ἅλα δῖαν. \nεἰ δέ οἱ οὐκ ἐπέεσσ' ἐπιπείσεαι, ἀλλ' ἀλογήσεις, \nἠπείλει καὶ κεῖνος ἐναντίβιον πολεμίξων \n", "content_type": "5-lines"}, {"text": "ἐνθάδ' ἐλεύσεσθαι:  σὲ δ' ὑπεξαλέασθαι ἄνωγε \nχεῖρας, ἐπεὶ σέο φησὶ βίῃ πολὺ φέρτερος εἶναι \nκαὶ γενεῇ πρότερος: σὸν δ' οὐκ ὄθεται φίλον ἦτορ \nἶσόν οἱ φάσθαι, τόν τε στυγέουσι καὶ ἄλλοι. \nτὴν δὲ μέγ' ὀχθήσας προσέφη κλυτὸς ἐννοσίγαιος: \n", "content_type": "5-lines"}, {"text": "ὢ πόποι ἦ ῥ' ἀγαθός περ ἐὼν ὑπέροπλον ἔειπεν \nεἴ μ' ὁμότιμον ἐόντα βίῃ ἀέκοντα καθέξει. \nτρεῖς γάρ τ' ἐκ Κρόνου εἰμὲν ἀδελφεοὶ οὓς τέκετο Ῥέα \nΖεὺς καὶ ἐγώ, τρίτατος δ' Ἀΐδης ἐνέροισιν ἀνάσσων. \nτριχθὰ δὲ πάντα δέδασται, ἕκαστος δ' ἔμμορε τιμῆς: \n", "content_type": "5-lines"}, {"text": "ἤτοι ἐγὼν ἔλαχον πολιὴν ἅλα ναιέμεν αἰεὶ \nπαλλομένων, Ἀΐδης δ' ἔλαχε ζόφον ἠερόεντα, \nΖεὺς δ' ἔλαχ' οὐρανὸν εὐρὺν ἐν αἰθέρι καὶ νεφέλῃσι:  \nγαῖα δ' ἔτι ξυνὴ πάντων καὶ μακρὸς Ὄλυμπος. \nτώ ῥα καὶ οὔ τι Διὸς βέομαι φρεσίν, ἀλλὰ ἕκηλος \n", "content_type": "5-lines"}, {"text": "καὶ κρατερός περ ἐὼν μενέτω τριτάτῃ ἐνὶ μοίρῃ. \nχερσὶ δὲ μή τί με πάγχυ κακὸν ὣς δειδισσέσθω:  \nθυγατέρεσσιν γάρ τε καὶ υἱάσι βέλτερον εἴη \nἐκπάγλοις ἐπέεσσιν ἐνισσέμεν οὓς τέκεν αὐτός, \nοἵ ἑθεν ὀτρύνοντος ἀκούσονται καὶ ἀνάγκῃ. \n", "content_type": "5-lines"}, {"text": "τὸν δ' ἠμείβετ' ἔπειτα ποδήνεμος ὠκέα Ἶρις: \nοὕτω γὰρ δή τοι γαιήοχε κυανοχαῖτα \nτόνδε φέρω Διὶ μῦθον ἀπηνέα τε κρατερόν τε, \nἦ τι μεταστρέψεις; στρεπταὶ μέν τε φρένες ἐσθλῶν. \nοἶσθ' ὡς πρεσβυτέροισιν Ἐρινύες αἰὲν ἕπονται. \n", "content_type": "5-lines"}, {"text": "τὴν δ' αὖτε προσέειπε Ποσειδάων ἐνοσίχθων:  \nἾρι θεὰ μάλα τοῦτο ἔπος κατὰ μοῖραν ἔειπες: \nἐσθλὸν καὶ τὸ τέτυκται ὅτ' ἄγγελος αἴσιμα εἰδῇ. \nἀλλὰ τόδ' αἰνὸν ἄχος κραδίην καὶ θυμὸν ἱκάνει \nὁππότ' ἂν ἰσόμορον καὶ ὁμῇ πεπρωμένον αἴσῃ \n", "content_type": "5-lines"}, {"text": "νεικείειν ἐθέλῃσι χολωτοῖσιν ἐπέεσσιν. \nἀλλ' ἤτοι νῦν μέν κε νεμεσσηθεὶς ὑποείξω:  \nἄλλο δέ τοι ἐρέω, καὶ ἀπειλήσω τό γε θυμῷ:  \nαἴ κεν ἄνευ ἐμέθεν καὶ Ἀθηναίης ἀγελείης \nἭρης Ἑρμείω τε καὶ Ἡφαίστοιο ἄνακτος \n", "content_type": "5-lines"}, {"text": "Ἰλίου αἰπεινῆς πεφιδήσεται, οὐδ' ἐθελήσει \nἐκπέρσαι, δοῦναι δὲ μέγα κράτος Ἀργείοισιν, \nἴστω τοῦθ' ὅτι νῶϊν ἀνήκεστος χόλος ἔσται. \nὣς εἰπὼν λίπε λαὸν Ἀχαιϊκὸν ἐννοσίγαιος, \nδῦνε δὲ πόντον ἰών, πόθεσαν δ' ἥρωες Ἀχαιοί. \n", "content_type": "5-lines"}, {"text": "καὶ τότ' Ἀπόλλωνα προσέφη νεφεληγερέτα Ζεύς: \nἔρχεο νῦν φίλε Φοῖβε μεθ' Ἕκτορα χαλκοκορυστήν:  \nἤδη μὲν γάρ τοι γαιήοχος ἐννοσίγαιος \nοἴχεται εἰς ἅλα δῖαν ἀλευάμενος χόλον αἰπὺν \nἡμέτερον:  μάλα γάρ κε μάχης ἐπύθοντο καὶ ἄλλοι, \n", "content_type": "5-lines"}, {"text": "οἵ περ ἐνέρτεροί εἰσι θεοὶ Κρόνον ἀμφὶς ἐόντες. \nἀλλὰ τόδ' ἠμὲν ἐμοὶ πολὺ κέρδιον ἠδέ οἱ αὐτῷ \nἔπλετο, ὅττι πάροιθε νεμεσσηθεὶς ὑπόειξε \nχεῖρας ἐμάς, ἐπεὶ οὔ κεν ἀνιδρωτί γ' ἐτελέσθη. \nἀλλὰ σύ γ' ἐν χείρεσσι λάβ' αἰγίδα θυσσανόεσσαν, \n", "content_type": "5-lines"}, {"text": "τῇ μάλ' ἐπισσείων φοβέειν ἥρωας Ἀχαιούς: \nσοὶ δ' αὐτῷ μελέτω ἑκατηβόλε φαίδιμος Ἕκτωρ:  \nτόφρα γὰρ οὖν οἱ ἔγειρε μένος μέγα, ὄφρ' ἂν Ἀχαιοὶ \nφεύγοντες νῆάς τε καὶ Ἑλλήσποντον ἵκωνται. \nκεῖθεν δ' αὐτὸς ἐγὼ φράσομαι ἔργον τε ἔπος τε, \n", "content_type": "5-lines"}, {"text": "ὥς κε καὶ αὖτις Ἀχαιοὶ ἀναπνεύσωσι πόνοιο. \nὣς ἔφατ', οὐδ' ἄρα πατρὸς ἀνηκούστησεν Ἀπόλλων, \nβῆ δὲ κατ' Ἰδαίων ὀρέων ἴρηκι ἐοικὼς \nὠκέϊ φασσοφόνῳ, ὅς τ' ὤκιστος πετεηνῶν. \nεὗρ' υἱὸν Πριάμοιο δαΐφρονος Ἕκτορα δῖον \n", "content_type": "5-lines"}, {"text": "ἥμενον, οὐδ' ἔτι κεῖτο, νέον δ' ἐσαγείρετο θυμόν, \nἀμφὶ ἓ γιγνώσκων ἑτάρους: ἀτὰρ ἆσθμα καὶ ἱδρὼς \nπαύετ', ἐπεί μιν ἔγειρε Διὸς νόος αἰγιόχοιο. \nἀγχοῦ δ' ἱστάμενος προσέφη ἑκάεργος Ἀπόλλων:  \nἝκτορ υἱὲ Πριάμοιο, τί ἢ δὲ σὺ νόσφιν ἀπ' ἄλλων \n", "content_type": "5-lines"}, {"text": "ἧσ' ὀλιγηπελέων; ἦ πού τί σε κῆδος ἱκάνει; \nτὸν δ' ὀλιγοδρανέων προσέφη κορυθαίολος Ἕκτωρ:  \nτίς δὲ σύ ἐσσι φέριστε θεῶν ὅς μ' εἴρεαι ἄντην; \nοὐκ ἀΐεις ὅ με νηυσὶν ἔπι πρυμνῇσιν Ἀχαιῶν \nοὓς ἑτάρους ὀλέκοντα βοὴν ἀγαθὸς βάλεν Αἴας \n", "content_type": "5-lines"}, {"text": "χερμαδίῳ πρὸς στῆθος, ἔπαυσε δὲ θούριδος ἀλκῆς; \nκαὶ δὴ ἔγωγ' ἐφάμην νέκυας καὶ δῶμ' Ἀΐδαο \nἤματι τῷδ' ἵξεσθαι, ἐπεὶ φίλον ἄϊον ἦτορ. \nτὸν δ' αὖτε προσέειπεν ἄναξ ἑκάεργος Ἀπόλλων:  \nθάρσει νῦν:  τοῖόν τοι ἀοσσητῆρα Κρονίων \n", "content_type": "5-lines"}, {"text": "ἐξ Ἴδης προέηκε παρεστάμεναι καὶ ἀμύνειν \nΦοῖβον Ἀπόλλωνα χρυσάορον, ὅς σε πάρος περ \nῥύομ', ὁμῶς αὐτόν τε καὶ αἰπεινὸν πτολίεθρον. \nἀλλ' ἄγε νῦν ἱππεῦσιν ἐπότρυνον πολέεσσι \nνηυσὶν ἔπι γλαφυρῇσιν ἐλαυνέμεν ὠκέας ἵππους: \n", "content_type": "5-lines"}, {"text": "αὐτὰρ ἐγὼ προπάροιθε κιὼν ἵπποισι κέλευθον \nπᾶσαν λειανέω, τρέψω δ' ἥρωας Ἀχαιούς. \nὣς εἰπὼν ἔμπνευσε μένος μέγα ποιμένι λαῶν. \nὡς δ' ὅτε τις στατὸς ἵππος ἀκοστήσας ἐπὶ φάτνῃ \nδεσμὸν ἀπορρήξας θείῃ πεδίοιο κροαίνων \n", "content_type": "5-lines"}, {"text": "εἰωθὼς λούεσθαι ἐϋρρεῖος ποταμοῖο \nκυδιόων:  ὑψοῦ δὲ κάρη ἔχει, ἀμφὶ δὲ χαῖται \nὤμοις ἀΐσσονται:  ὃ δ' ἀγλαΐηφι πεποιθὼς \nῥίμφά ἑ γοῦνα φέρει μετά τ' ἤθεα καὶ νομὸν ἵππων:  \nὣς Ἕκτωρ λαιψηρὰ πόδας καὶ γούνατ' ἐνώμα \n", "content_type": "5-lines"}, {"text": "ὀτρύνων ἱππῆας, ἐπεὶ θεοῦ ἔκλυεν αὐδήν. \nοἳ δ' ὥς τ' ἢ ἔλαφον κεραὸν ἢ ἄγριον αἶγα \nἐσσεύαντο κύνες τε καὶ ἀνέρες ἀγροιῶται:  \nτὸν μέν τ' ἠλίβατος πέτρη καὶ δάσκιος ὕλη \nεἰρύσατ', οὐδ' ἄρα τέ σφι κιχήμεναι αἴσιμον ἦεν:  \n", "content_type": "5-lines"}, {"text": "τῶν δέ θ' ὑπὸ ἰαχῆς ἐφάνη λὶς ἠϋγένειος \nεἰς ὁδόν, αἶψα δὲ πάντας ἀπέτραπε καὶ μεμαῶτας: \nὣς Δαναοὶ εἷος μὲν ὁμιλαδὸν αἰὲν ἕποντο \nνύσσοντες ξίφεσίν τε καὶ ἔγχεσιν ἀμφιγύοισιν:  \nαὐτὰρ ἐπεὶ ἴδον Ἕκτορ' ἐποιχόμενον στίχας ἀνδρῶν \n", "content_type": "5-lines"}, {"text": "τάρβησαν, πᾶσιν δὲ παραὶ ποσὶ κάππεσε θυμός. \nτοῖσι δ' ἔπειτ' ἀγόρευε Θόας Ἀνδραίμονος υἱός, \nΑἰτωλῶν ὄχ' ἄριστος ἐπιστάμενος μὲν ἄκοντι \nἐσθλὸς δ' ἐν σταδίῃ:  ἀγορῇ δέ ἑ παῦροι Ἀχαιῶν \nνίκων, ὁππότε κοῦροι ἐρίσσειαν περὶ μύθων:  \n", "content_type": "5-lines"}, {"text": "ὅ σφιν ἐϋφρονέων ἀγορήσατο καὶ μετέειπεν:  \nὢ πόποι ἦ μέγα θαῦμα τόδ' ὀφθαλμοῖσιν ὁρῶμαι, \nοἷον δ' αὖτ' ἐξαῦτις ἀνέστη κῆρας ἀλύξας \nἝκτωρ:  ἦ θήν μιν μάλα ἔλπετο θυμὸς ἑκάστου \nχερσὶν ὑπ' Αἴαντος θανέειν Τελαμωνιάδαο. \n", "content_type": "5-lines"}, {"text": "ἀλλά τις αὖτε θεῶν ἐρρύσατο καὶ ἐσάωσεν \nἝκτορ', ὃ δὴ πολλῶν Δαναῶν ὑπὸ γούνατ' ἔλυσεν, \nὡς καὶ νῦν ἔσσεσθαι ὀΐομαι:  οὐ γὰρ ἄτερ γε \nΖηνὸς ἐριγδούπου πρόμος ἵσταται ὧδε μενοινῶν. \nἀλλ' ἄγεθ' ὡς ἂν ἐγὼν εἴπω πειθώμεθα πάντες. \n", "content_type": "5-lines"}, {"text": "πληθὺν μὲν ποτὶ νῆας ἀνώξομεν ἀπονέεσθαι:  \nαὐτοὶ δ', ὅσσοι ἄριστοι ἐνὶ στρατῷ εὐχόμεθ' εἶναι, \nστήομεν, εἴ κεν πρῶτον ἐρύξομεν ἀντιάσαντες \nδούρατ' ἀνασχόμενοι:  τὸν δ' οἴω καὶ μεμαῶτα \nθυμῷ δείσεσθαι Δαναῶν καταδῦναι ὅμιλον. \n", "content_type": "5-lines"}, {"text": "ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:  \nοἳ μὲν ἄρ' ἀμφ' Αἴαντα καὶ Ἰδομενῆα ἄνακτα \nΤεῦκρον Μηριόνην τε Μέγην τ' ἀτάλαντον Ἄρηϊ \nὑσμίνην ἤρτυνον ἀριστῆας καλέσαντες \nἝκτορι καὶ Τρώεσσιν ἐναντίον:  αὐτὰρ ὀπίσσω \n", "content_type": "5-lines"}, {"text": "ἣ πληθὺς ἐπὶ νῆας Ἀχαιῶν ἀπονέοντο. \nΤρῶες δὲ προὔτυψαν ἀολλέες, ἦρχε δ' ἄρ' Ἕκτωρ \nμακρὰ βιβάς: πρόσθεν δὲ κί' αὐτοῦ Φοῖβος Ἀπόλλων \nεἱμένος ὤμοιιν νεφέλην, ἔχε δ' αἰγίδα θοῦριν \nδεινὴν ἀμφιδάσειαν ἀριπρεπέ', ἣν ἄρα χαλκεὺς \n", "content_type": "5-lines"}, {"text": "Ἥφαιστος Διὶ δῶκε φορήμεναι ἐς φόβον ἀνδρῶν:  \nτὴν ἄρ' ὅ γ' ἐν χείρεσσιν ἔχων ἡγήσατο λαῶν. \nἈργεῖοι δ' ὑπέμειναν ἀολλέες, ὦρτο δ' ἀϋτὴ \nὀξεῖ' ἀμφοτέρωθεν, ἀπὸ νευρῆφι δ' ὀϊστοὶ \nθρῷσκον:  πολλὰ δὲ δοῦρα θρασειάων ἀπὸ χειρῶν \n", "content_type": "5-lines"}, {"text": "ἄλλα μὲν ἐν χροῒ πήγνυτ' ἀρηϊθόων αἰζηῶν, \nπολλὰ δὲ καὶ μεσσηγὺ πάρος χρόα λευκὸν ἐπαυρεῖν \nἐν γαίῃ ἵσταντο λιλαιόμενα χροὸς ἆσαι. \nὄφρα μὲν αἰγίδα χερσὶν ἔχ' ἀτρέμα Φοῖβος Ἀπόλλων, \nτόφρα μάλ' ἀμφοτέρων βέλε' ἥπτετο, πῖπτε δὲ λαός. \n", "content_type": "5-lines"}, {"text": "αὐτὰρ ἐπεὶ κατ' ἐνῶπα ἰδὼν Δαναῶν ταχυπώλων \nσεῖσ', ἐπὶ δ' αὐτὸς ἄϋσε μάλα μέγα, τοῖσι δὲ θυμὸν \nἐν στήθεσσιν ἔθελξε, λάθοντο δὲ θούριδος ἀλκῆς. \nοἳ δ' ὥς τ' ἠὲ βοῶν ἀγέλην ἢ πῶϋ μέγ' οἰῶν \nθῆρε δύω κλονέωσι μελαίνης νυκτὸς ἀμολγῷ \n", "content_type": "5-lines"}, {"text": "ἐλθόντ' ἐξαπίνης σημάντορος οὐ παρεόντος, \nὣς ἐφόβηθεν Ἀχαιοὶ ἀνάλκιδες: ἐν γὰρ Ἀπόλλων \nἧκε φόβον, Τρωσὶν δὲ καὶ Ἕκτορι κῦδος ὄπαζεν. \nἔνθα δ' ἀνὴρ ἕλεν ἄνδρα κεδασθείσης ὑσμίνης. \nἝκτωρ μὲν Στιχίον τε καὶ Ἀρκεσίλαον ἔπεφνε, \n", "content_type": "5-lines"}, {"text": "τὸν μὲν Βοιωτῶν ἡγήτορα χαλκοχιτώνων, \nτὸν δὲ Μενεσθῆος μεγαθύμου πιστὸν ἑταῖρον:  \nΑἰνείας δὲ Μέδοντα καὶ Ἴασον ἐξενάριξεν. \nἤτοι ὃ μὲν νόθος υἱὸς Ὀϊλῆος θείοιο \nἔσκε Μέδων Αἴαντος ἀδελφεός: αὐτὰρ ἔναιεν \n", "content_type": "5-lines"}, {"text": "ἐν Φυλάκῃ γαίης ἄπο πατρίδος ἄνδρα κατακτὰς \nγνωτὸν μητρυιῆς Ἐριώπιδος, ἣν ἔχ' Ὀϊλεύς: \nἼασος αὖτ' ἀρχὸς μὲν Ἀθηναίων ἐτέτυκτο, \nυἱὸς δὲ Σφήλοιο καλέσκετο Βουκολίδαο. \nΜηκιστῆ δ' ἕλε Πουλυδάμας, Ἐχίον δὲ Πολίτης \n", "content_type": "5-lines"}, {"text": "πρώτῃ ἐν ὑσμίνῃ, Κλονίον δ' ἕλε δῖος Ἀγήνωρ. \nΔηΐοχον δὲ Πάρις βάλε νείατον ὦμον ὄπισθε \nφεύγοντ' ἐν προμάχοισι, διὰ πρὸ δὲ χαλκὸν ἔλασσεν. \nὄφρ' οἳ τοὺς ἐνάριζον ἀπ' ἔντεα, τόφρα δ' Ἀχαιοὶ \nτάφρῳ καὶ σκολόπεσσιν ἐνιπλήξαντες ὀρυκτῇ \n", "content_type": "5-lines"}, {"text": "ἔνθα καὶ ἔνθα φέβοντο, δύοντο δὲ τεῖχος ἀνάγκῃ. \nἝκτωρ δὲ Τρώεσσιν ἐκέκλετο μακρὸν ἀΰσας \nνηυσὶν ἐπισσεύεσθαι, ἐᾶν δ' ἔναρα βροτόεντα:  \nὃν δ' ἂν ἐγὼν ἀπάνευθε νεῶν ἑτέρωθι νοήσω, \nαὐτοῦ οἱ θάνατον μητίσομαι, οὐδέ νυ τόν γε \n", "content_type": "5-lines"}, {"text": "γνωτοί τε γνωταί τε πυρὸς λελάχωσι θανόντα, \nἀλλὰ κύνες ἐρύουσι πρὸ ἄστεος ἡμετέροιο. \nὣς εἰπὼν μάστιγι κατωμαδὸν ἤλασεν ἵππους \nκεκλόμενος Τρώεσσι κατὰ στίχας: οἳ δὲ σὺν αὐτῷ \nπάντες ὁμοκλήσαντες ἔχον ἐρυσάρματας ἵππους \n", "content_type": "5-lines"}, {"text": "ἠχῇ θεσπεσίῃ:  προπάροιθε δὲ Φοῖβος Ἀπόλλων \nῥεῖ' ὄχθας καπέτοιο βαθείης ποσσὶν ἐρείπων \nἐς μέσσον κατέβαλλε, γεφύρωσεν δὲ κέλευθον \nμακρὴν ἠδ' εὐρεῖαν, ὅσον τ' ἐπὶ δουρὸς ἐρωὴ \nγίγνεται, ὁππότ' ἀνὴρ σθένεος πειρώμενος ᾗσι. \n", "content_type": "5-lines"}, {"text": "τῇ ῥ' οἵ γε προχέοντο φαλαγγηδόν, πρὸ δ' Ἀπόλλων \nαἰγίδ' ἔχων ἐρίτιμον:  ἔρειπε δὲ τεῖχος Ἀχαιῶν \nῥεῖα μάλ', ὡς ὅτε τις ψάμαθον πάϊς ἄγχι θαλάσσης, \nὅς τ' ἐπεὶ οὖν ποιήσῃ ἀθύρματα νηπιέῃσιν \nἂψ αὖτις συνέχευε ποσὶν καὶ χερσὶν ἀθύρων. \n", "content_type": "5-lines"}, {"text": "ὥς ῥα σὺ ἤϊε Φοῖβε πολὺν κάματον καὶ ὀϊζὺν \nσύγχεας Ἀργείων, αὐτοῖσι δὲ φύζαν ἐνῶρσας. \nὣς οἳ μὲν παρὰ νηυσὶν ἐρητύοντο μένοντες, \nἀλλήλοισί τε κεκλόμενοι καὶ πᾶσι θεοῖσι \nχεῖρας ἀνίσχοντες μεγάλ' εὐχετόωντο ἕκαστος: \n", "content_type": "5-lines"}, {"text": "Νέστωρ αὖτε μάλιστα Γερήνιος οὖρος Ἀχαιῶν \nεὔχετο χεῖρ' ὀρέγων εἰς οὐρανὸν ἀστερόεντα:  \nΖεῦ πάτερ εἴ ποτέ τίς τοι ἐν Ἄργεΐ περ πολυπύρῳ \nἢ βοὸς ἢ οἰὸς κατὰ πίονα μηρία καίων \nεὔχετο νοστῆσαι, σὺ δ' ὑπέσχεο καὶ κατένευσας, \n", "content_type": "5-lines"}, {"text": "τῶν μνῆσαι καὶ ἄμυνον Ὀλύμπιε νηλεὲς ἦμαρ, \nμηδ' οὕτω Τρώεσσιν ἔα δάμνασθαι Ἀχαιούς. \nὣς ἔφατ' εὐχόμενος, μέγα δ' ἔκτυπε μητίετα Ζεύς, \nἀράων ἀΐων Νηληϊάδαο γέροντος. \nΤρῶες δ' ὡς ἐπύθοντο Διὸς κτύπον αἰγιόχοιο, \n", "content_type": "5-lines"}, {"text": "μᾶλλον ἐπ' Ἀργείοισι θόρον, μνήσαντο δὲ χάρμης. \nοἳ δ' ὥς τε μέγα κῦμα θαλάσσης εὐρυπόροιο \nνηὸς ὑπὲρ τοίχων καταβήσεται, ὁππότ' ἐπείγῃ \nἲς ἀνέμου:  ἣ γάρ τε μάλιστά γε κύματ' ὀφέλλει:  \nὣς Τρῶες μεγάλῃ ἰαχῇ κατὰ τεῖχος ἔβαινον, \n", "content_type": "5-lines"}, {"text": "ἵππους δ' εἰσελάσαντες ἐπὶ πρύμνῃσι μάχοντο \nἔγχεσιν ἀμφιγύοις αὐτοσχεδόν, οἳ μὲν ἀφ' ἵππων, \nοἳ δ' ἀπὸ νηῶν ὕψι μελαινάων ἐπιβάντες \nμακροῖσι ξυστοῖσι, τά ῥά σφ' ἐπὶ νηυσὶν ἔκειτο \nναύμαχα κολλήεντα, κατὰ στόμα εἱμένα χαλκῷ. \n", "content_type": "5-lines"}, {"text": "Πάτροκλος δ' εἷος μὲν Ἀχαιοί τε Τρῶές τε \nτείχεος ἀμφεμάχοντο θοάων ἔκτοθι νηῶν, \nτόφρ' ὅ γ' ἐνὶ κλισίῃ ἀγαπήνορος Εὐρυπύλοιο \nἧστό τε καὶ τὸν ἔτερπε λόγοις, ἐπὶ δ' ἕλκεϊ λυγρῷ \nφάρμακ' ἀκέσματ' ἔπασσε μελαινάων ὀδυνάων. \n", "content_type": "5-lines"}, {"text": "αὐτὰρ ἐπεὶ δὴ τεῖχος ἐπεσσυμένους ἐνόησε \nΤρῶας, ἀτὰρ Δαναῶν γένετο ἰαχή τε φόβος τε, \nᾤμωξέν τ' ἄρ' ἔπειτα καὶ ὣ πεπλήγετο μηρὼ \nχερσὶ καταπρηνέσσ', ὀλοφυρόμενος δ' ἔπος ηὔδα:  \nΕὐρύπυλ' οὐκ ἔτι τοι δύναμαι χατέοντί περ' ἔμπης \n", "content_type": "5-lines"}, {"text": "ἐνθάδε παρμενέμεν:  δὴ γὰρ μέγα νεῖκος ὄρωρεν:  \nἀλλὰ σὲ μὲν θεράπων ποτιτερπέτω, αὐτὰρ ἔγωγε \nσπεύσομαι εἰς Ἀχιλῆα, ἵν' ὀτρύνω πολεμίζειν. \nτίς δ' οἶδ' εἴ κέν οἱ σὺν δαίμονι θυμὸν ὀρίνω \nπαρειπών; ἀγαθὴ δὲ παραίφασίς ἐστιν ἑταίρου. \n", "content_type": "5-lines"}, {"text": "τὸν μὲν ἄρ' ὣς εἰπόντα πόδες φέρον:  αὐτὰρ Ἀχαιοὶ \nΤρῶας ἐπερχομένους μένον ἔμπεδον, οὐδ' ἐδύναντο \nπαυροτέρους περ ἐόντας ἀπώσασθαι παρὰ νηῶν:  \nοὐδέ ποτε Τρῶες Δαναῶν ἐδύναντο φάλαγγας \nῥηξάμενοι κλισίῃσι μιγήμεναι ἠδὲ νέεσσιν. \n", "content_type": "5-lines"}, {"text": "ἀλλ' ὥς τε στάθμη δόρυ νήϊον ἐξιθύνει \nτέκτονος ἐν παλάμῃσι δαήμονος, ὅς ῥά τε πάσης \nεὖ εἰδῇ σοφίης ὑποθημοσύνῃσιν Ἀθήνης, \nὣς μὲν τῶν ἐπὶ ἶσα μάχη τέτατο πτόλεμός τε:  \nἄλλοι δ' ἀμφ' ἄλλῃσι μάχην ἐμάχοντο νέεσσιν, \n", "content_type": "5-lines"}, {"text": "Ἕκτωρ δ' ἄντ' Αἴαντος ἐείσατο κυδαλίμοιο. \nτὼ δὲ μιῆς περὶ νηὸς ἔχον πόνον, οὐδὲ δύναντο \nοὔθ' ὃ τὸν ἐξελάσαι καὶ ἐνιπρῆσαι πυρὶ νῆα \nοὔθ' ὃ τὸν ἂψ ὤσασθαι, ἐπεί ῥ' ἐπέλασσέ γε δαίμων. \nἔνθ' υἷα Κλυτίοιο Καλήτορα φαίδιμος Αἴας \n", "content_type": "5-lines"}, {"text": "πῦρ ἐς νῆα φέροντα κατὰ στῆθος βάλε δουρί. \nδούπησεν δὲ πεσών, δαλὸς δέ οἱ ἔκπεσε χειρός. \nἝκτωρ δ' ὡς ἐνόησεν ἀνεψιὸν ὀφθαλμοῖσιν \nἐν κονίῃσι πεσόντα νεὸς προπάροιθε μελαίνης, \nΤρωσί τε καὶ Λυκίοισιν ἐκέκλετο μακρὸν ἀΰσας: \n", "content_type": "5-lines"}, {"text": "Τρῶες καὶ Λύκιοι καὶ Δάρδανοι ἀγχιμαχηταὶ \nμὴ δή πω χάζεσθε μάχης ἐν στείνεϊ τῷδε, \nἀλλ' υἷα Κλυτίοιο σαώσατε, μή μιν Ἀχαιοὶ \nτεύχεα συλήσωσι νεῶν ἐν ἀγῶνι πεσόντα. \nὣς εἰπὼν Αἴαντος ἀκόντισε δουρὶ φαεινῷ. \n", "content_type": "5-lines"}, {"text": "τοῦ μὲν ἅμαρθ', ὃ δ' ἔπειτα Λυκόφρονα Μάστορος υἱὸν \nΑἴαντος θεράποντα Κυθήριον, ὅς ῥα παρ' αὐτῷ \nναῖ', ἐπεὶ ἄνδρα κατέκτα Κυθήροισι ζαθέοισι, \nτόν ῥ' ἔβαλεν κεφαλὴν ὑπὲρ οὔατος ὀξέϊ χαλκῷ \nἑσταότ' ἄγχ' Αἴαντος: ὃ δ' ὕπτιος ἐν κονίῃσι \n", "content_type": "5-lines"}, {"text": "νηὸς ἄπο πρυμνῆς χαμάδις πέσε, λύντο δὲ γυῖα. \nΑἴας δ' ἐρρίγησε, κασίγνητον δὲ προσηύδα:  \nΤεῦκρε πέπον δὴ νῶϊν ἀπέκτατο πιστὸς ἑταῖρος \nΜαστορίδης, ὃν νῶϊ Κυθηρόθεν ἔνδον ἐόντα \nἶσα φίλοισι τοκεῦσιν ἐτίομεν ἐν μεγάροισι:  \n", "content_type": "5-lines"}, {"text": "τὸν δ' Ἕκτωρ μεγάθυμος ἀπέκτανε. ποῦ νύ τοι ἰοὶ \nὠκύμοροι καὶ τόξον ὅ τοι πόρε Φοῖβος Ἀπόλλων; \nὣς φάθ', ὃ δὲ ξυνέηκε, θέων δέ οἱ ἄγχι παρέστη, \nτόξον ἔχων ἐν χειρὶ παλίντονον ἠδὲ φαρέτρην \nἰοδόκον:  μάλα δ' ὦκα βέλεα Τρώεσσιν ἐφίει. \n", "content_type": "5-lines"}, {"text": "καί ῥ' ἔβαλε Κλεῖτον Πεισήνορος ἀγλαὸν υἱὸν \nΠουλυδάμαντος ἑταῖρον ἀγαυοῦ Πανθοΐδαο \nἡνία χερσὶν ἔχοντα:  ὃ μὲν πεπόνητο καθ' ἵππους: \nτῇ γὰρ ἔχ' ᾗ ῥα πολὺ πλεῖσται κλονέοντο φάλαγγες \nἝκτορι καὶ Τρώεσσι χαριζόμενος: τάχα δ' αὐτῷ \n", "content_type": "5-lines"}, {"text": "ἦλθε κακόν, τό οἱ οὔ τις ἐρύκακεν ἱεμένων περ. \nαὐχένι γάρ οἱ ὄπισθε πολύστονος ἔμπεσεν ἰός: \nἤριπε δ' ἐξ ὀχέων, ὑπερώησαν δέ οἱ ἵπποι \nκείν' ὄχεα κροτέοντες. ἄναξ δ' ἐνόησε τάχιστα \nΠουλυδάμας, καὶ πρῶτος ἐναντίος ἤλυθεν ἵππων. \n", "content_type": "5-lines"}, {"text": "τοὺς μὲν ὅ γ' Ἀστυνόῳ Προτιάονος υἱέϊ δῶκε, \nπολλὰ δ' ἐπότρυνε σχεδὸν ἴσχειν εἰσορόωντα \nἵππους: αὐτὸς δ' αὖτις ἰὼν προμάχοισιν ἐμίχθη. \nΤεῦκρος δ' ἄλλον ὀϊστὸν ἐφ' Ἕκτορι χαλκοκορυστῇ \nαἴνυτο, καί κεν ἔπαυσε μάχης ἐπὶ νηυσὶν Ἀχαιῶν, \n", "content_type": "5-lines"}, {"text": "εἴ μιν ἀριστεύοντα βαλὼν ἐξείλετο θυμόν. \nἀλλ' οὐ λῆθε Διὸς πυκινὸν νόον, ὅς ῥ' ἐφύλασσεν \nἝκτορ', ἀτὰρ Τεῦκρον Τελαμώνιον εὖχος ἀπηύρα, \nὅς οἱ ἐϋστρεφέα νευρὴν ἐν ἀμύμονι τόξῳ \nῥῆξ' ἐπὶ τῷ ἐρύοντι:  παρεπλάγχθη δέ οἱ ἄλλῃ \n", "content_type": "5-lines"}, {"text": "ἰὸς χαλκοβαρής, τόξον δέ οἱ ἔκπεσε χειρός. \nΤεῦκρος δ' ἐρρίγησε, κασίγνητον δὲ προσηύδα:  \nὢ πόποι ἦ δὴ πάγχυ μάχης ἐπὶ μήδεα κείρει \nδαίμων ἡμετέρης, ὅ τέ μοι βιὸν ἔκβαλε χειρός, \nνευρὴν δ' ἐξέρρηξε νεόστροφον, ἣν ἐνέδησα \n", "content_type": "5-lines"}, {"text": "πρώϊον, ὄφρ' ἀνέχοιτο θαμὰ θρῴσκοντας ὀϊστούς. \nτὸν δ' ἠμείβετ' ἔπειτα μέγας Τελαμώνιος Αἴας: \nὦ πέπον ἀλλὰ βιὸν μὲν ἔα καὶ ταρφέας ἰοὺς \nκεῖσθαι, ἐπεὶ συνέχευε θεὸς Δαναοῖσι μεγήρας: \nαὐτὰρ χερσὶν ἑλὼν δολιχὸν δόρυ καὶ σάκος ὤμῳ \n", "content_type": "5-lines"}, {"text": "μάρναό τε Τρώεσσι καὶ ἄλλους ὄρνυθι λαούς. \nμὴ μὰν ἀσπουδί γε δαμασσάμενοί περ ἕλοιεν \nνῆας ἐϋσσέλμους, ἀλλὰ μνησώμεθα χάρμης. \nὣς φάθ', ὃ δὲ τόξον μὲν ἐνὶ κλισίῃσιν ἔθηκεν, \nαὐτὰρ ὅ γ' ἀμφ' ὤμοισι σάκος θέτο τετραθέλυμνον, \n", "content_type": "5-lines"}, {"text": "κρατὶ δ' ἐπ' ἰφθίμῳ κυνέην εὔτυκτον ἔθηκεν \nἵππουριν, δεινὸν δὲ λόφος καθύπερθεν ἔνευεν:  \nεἵλετο δ' ἄλκιμον ἔγχος ἀκαχμένον ὀξέϊ χαλκῷ, \nβῆ δ' ἰέναι, μάλα δ' ὦκα θέων Αἴαντι παρέστη. \nἝκτωρ δ' ὡς εἶδεν Τεύκρου βλαφθέντα βέλεμνα, \n", "content_type": "5-lines"}, {"text": "Τρωσί τε καὶ Λυκίοισιν ἐκέκλετο μακρὸν ἀΰσας: \nΤρῶες καὶ Λύκιοι καὶ Δάρδανοι ἀγχιμαχηταὶ \nἀνέρες ἔστε φίλοι, μνήσασθε δὲ θούριδος ἀλκῆς \nνῆας ἀνὰ γλαφυράς: δὴ γὰρ ἴδον ὀφθαλμοῖσιν \nἀνδρὸς ἀριστῆος Διόθεν βλαφθέντα βέλεμνα. \n", "content_type": "5-lines"}, {"text": "ῥεῖα δ' ἀρίγνωτος Διὸς ἀνδράσι γίγνεται ἀλκή, \nἠμὲν ὁτέοισιν κῦδος ὑπέρτερον ἐγγυαλίξῃ, \nἠδ' ὅτινας μινύθῃ τε καὶ οὐκ ἐθέλῃσιν ἀμύνειν, \nὡς νῦν Ἀργείων μινύθει μένος, ἄμμι δ' ἀρήγει. \nἀλλὰ μάχεσθ' ἐπὶ νηυσὶν ἀολλέες: ὃς δέ κεν ὑμέων \n", "content_type": "5-lines"}, {"text": "βλήμενος ἠὲ τυπεὶς θάνατον καὶ πότμον ἐπίσπῃ \nτεθνάτω:  οὔ οἱ ἀεικὲς ἀμυνομένῳ περὶ πάτρης \nτεθνάμεν:  ἀλλ' ἄλοχός τε σόη καὶ παῖδες ὀπίσσω, \nκαὶ οἶκος καὶ κλῆρος ἀκήρατος, εἴ κεν Ἀχαιοὶ \nοἴχωνται σὺν νηυσὶ φίλην ἐς πατρίδα γαῖαν. \n", "content_type": "5-lines"}, {"text": "ὣς εἰπὼν ὄτρυνε μένος καὶ θυμὸν ἑκάστου. \nΑἴας δ' αὖθ' ἑτέρωθεν ἐκέκλετο οἷς ἑτάροισιν:  \nαἰδὼς Ἀργεῖοι:  νῦν ἄρκιον ἢ ἀπολέσθαι \nἠὲ σαωθῆναι καὶ ἀπώσασθαι κακὰ νηῶν. \nἦ ἔλπεσθ' ἢν νῆας ἕλῃ κορυθαίολος Ἕκτωρ \n", "content_type": "5-lines"}, {"text": "ἐμβαδὸν ἵξεσθαι ἣν πατρίδα γαῖαν ἕκαστος; \nἦ οὐκ ὀτρύνοντος ἀκούετε λαὸν ἅπαντα \nἝκτορος, ὃς δὴ νῆας ἐνιπρῆσαι μενεαίνει; \nοὐ μὰν ἔς γε χορὸν κέλετ' ἐλθέμεν, ἀλλὰ μάχεσθαι. \nἡμῖν δ' οὔ τις τοῦδε νόος καὶ μῆτις ἀμείνων \n", "content_type": "5-lines"}, {"text": "ἢ αὐτοσχεδίῃ μῖξαι χεῖράς τε μένος τε. \nβέλτερον ἢ ἀπολέσθαι ἕνα χρόνον ἠὲ βιῶναι \nἢ δηθὰ στρεύγεσθαι ἐν αἰνῇ δηϊοτῆτι \nὧδ' αὔτως παρὰ νηυσὶν ὑπ' ἀνδράσι χειροτέροισιν. \nὣς εἰπὼν ὄτρυνε μένος καὶ θυμὸν ἑκάστου. \n", "content_type": "5-lines"}, {"text": "ἔνθ' Ἕκτωρ μὲν ἕλε Σχεδίον Περιμήδεος υἱὸν \nἀρχὸν Φωκήων, Αἴας δ' ἕλε Λαοδάμαντα \nἡγεμόνα πρυλέων Ἀντήνορος ἀγλαὸν υἱόν:  \nΠουλυδάμας δ' Ὦτον Κυλλήνιον ἐξενάριξε \nΦυλεΐδεω ἕταρον, μεγαθύμων ἀρχὸν Ἐπειῶν. \n", "content_type": "5-lines"}, {"text": "τῷ δὲ Μέγης ἐπόρουσεν ἰδών:  ὃ δ' ὕπαιθα λιάσθη \nΠουλυδάμας: καὶ τοῦ μὲν ἀπήμβροτεν:  οὐ γὰρ Ἀπόλλων \nεἴα Πάνθου υἱὸν ἐνὶ προμάχοισι δαμῆναι:  \nαὐτὰρ ὅ γε Κροίσμου στῆθος μέσον οὔτασε δουρί. \nδούπησεν δὲ πεσών:  ὃ δ' ἀπ' ὤμων τεύχε' ἐσύλα. \n", "content_type": "5-lines"}, {"text": "τόφρα δὲ τῷ ἐπόρουσε Δόλοψ αἰχμῆς ἐῢ εἰδὼς \nΛαμπετίδης, ὃν Λάμπος ἐγείνατο φέρτατον υἱὸν \nΛαομεδοντιάδης εὖ εἰδότα θούριδος ἀλκῆς, \nὃς τότε Φυλεΐδαο μέσον σάκος οὔτασε δουρὶ \nἐγγύθεν ὁρμηθείς: πυκινὸς δέ οἱ ἤρκεσε θώρηξ, \n", "content_type": "5-lines"}, {"text": "τόν ῥ' ἐφόρει γυάλοισιν ἀρηρότα:  τόν ποτε Φυλεὺς \nἤγαγεν ἐξ Ἐφύρης, ποταμοῦ ἄπο Σελλήεντος. \nξεῖνος γάρ οἱ ἔδωκεν ἄναξ ἀνδρῶν Εὐφήτης \nἐς πόλεμον φορέειν δηΐων ἀνδρῶν ἀλεωρήν:  \nὅς οἱ καὶ τότε παιδὸς ἀπὸ χροὸς ἤρκεσ' ὄλεθρον. \n", "content_type": "5-lines"}, {"text": "τοῦ δὲ Μέγης κόρυθος χαλκήρεος ἱπποδασείης \nκύμβαχον ἀκρότατον νύξ' ἔγχεϊ ὀξυόεντι, \nῥῆξε δ' ἀφ' ἵππειον λόφον αὐτοῦ:  πᾶς δὲ χαμᾶζε \nκάππεσεν ἐν κονίῃσι νέον φοίνικι φαεινός. \nεἷος ὃ τῷ πολέμιζε μένων, ἔτι δ' ἔλπετο νίκην, \n", "content_type": "5-lines"}, {"text": "τόφρα δέ οἱ Μενέλαος ἀρήϊος ἦλθεν ἀμύντωρ, \nστῆ δ' εὐρὰξ σὺν δουρὶ λαθών, βάλε δ' ὦμον ὄπισθεν:  \nαἰχμὴ δὲ στέρνοιο διέσσυτο μαιμώωσα \nπρόσσω ἱεμένη:  ὃ δ' ἄρα πρηνὴς ἐλιάσθη. \nτὼ μὲν ἐεισάσθην χαλκήρεα τεύχε' ἀπ' ὤμων \n", "content_type": "5-lines"}, {"text": "συλήσειν:  Ἕκτωρ δὲ κασιγνήτοισι κέλευσε \nπᾶσι μάλα, πρῶτον δ' Ἱκεταονίδην ἐνένιπεν \nἴφθιμον Μελάνιππον. ὃ δ' ὄφρα μὲν εἰλίποδας βοῦς \nβόσκ' ἐν Περκώτῃ δηΐων ἀπὸ νόσφιν ἐόντων:  \nαὐτὰρ ἐπεὶ Δαναῶν νέες ἤλυθον ἀμφιέλισσαι, \n", "content_type": "5-lines"}, {"text": "ἂψ εἰς Ἴλιον ἦλθε, μετέπρεπε δὲ Τρώεσσι, \nναῖε δὲ πὰρ Πριάμῳ, ὃ δέ μιν τίεν ἶσα τέκεσσι:  \nτόν ῥ' Ἕκτωρ ἐνένιπεν ἔπος τ' ἔφατ' ἔκ τ' ὀνόμαζεν:  \nοὕτω δὴ Μελάνιππε μεθήσομεν; οὐδέ νυ σοί περ \nἐντρέπεται φίλον ἦτορ ἀνεψιοῦ κταμένοιο; \n", "content_type": "5-lines"}, {"text": "οὐχ ὁράᾳς οἷον Δόλοπος περὶ τεύχε' ἕπουσιν; \nἀλλ' ἕπευ:  οὐ γὰρ ἔτ' ἔστιν ἀποσταδὸν Ἀργείοισι \nμάρνασθαι, πρίν γ' ἠὲ κατακτάμεν ἠὲ κατ' ἄκρης \nἼλιον αἰπεινὴν ἑλέειν κτάσθαι τε πολίτας. \nὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς: \n", "content_type": "5-lines"}, {"text": "Ἀργείους δ' ὄτρυνε μέγας Τελαμώνιος Αἴας: \nὦ φίλοι ἀνέρες ἔστε, καὶ αἰδῶ θέσθ' ἐνὶ θυμῷ, \nἀλλήλους τ' αἰδεῖσθε κατὰ κρατερὰς ὑσμίνας. \nαἰδομένων δ' ἀνδρῶν πλέονες σόοι ἠὲ πέφανται:  \nφευγόντων δ' οὔτ' ἂρ κλέος ὄρνυται οὔτέ τις ἀλκή. \n", "content_type": "5-lines"}, {"text": "ὣς ἔφαθ', οἳ δὲ καὶ αὐτοὶ ἀλέξασθαι μενέαινον, \nἐν θυμῷ δ' ἐβάλοντο ἔπος, φράξαντο δὲ νῆας \nἕρκεϊ χαλκείῳ:  ἐπὶ δὲ Ζεὺς Τρῶας ἔγειρεν. \nἈντίλοχον δ' ὄτρυνε βοὴν ἀγαθὸς Μενέλαος: \nἈντίλοχ' οὔ τις σεῖο νεώτερος ἄλλος Ἀχαιῶν, \n", "content_type": "5-lines"}, {"text": "οὔτε ποσὶν θάσσων οὔτ' ἄλκιμος ὡς σὺ μάχεσθαι:  \nεἴ τινά που Τρώων ἐξάλμενος ἄνδρα βάλοισθα. \nὣς εἰπὼν ὃ μὲν αὖτις ἀπέσσυτο, τὸν δ' ὀρόθυνεν:  \nἐκ δ' ἔθορε προμάχων, καὶ ἀκόντισε δουρὶ φαεινῷ \nἀμφὶ ἓ παπτήνας: ὑπὸ δὲ Τρῶες κεκάδοντο \n", "content_type": "5-lines"}, {"text": "ἀνδρὸς ἀκοντίσσαντος: ὃ δ' οὐχ ἅλιον βέλος ἧκεν, \nἀλλ' Ἱκετάονος υἱὸν ὑπέρθυμον Μελάνιππον \nνισόμενον πόλεμον δὲ βάλε στῆθος παρὰ μαζόν. \nδούπησεν δὲ πεσών, τὸν δὲ σκότος ὄσσε κάλυψεν. \nἈντίλοχος δ' ἐπόρουσε κύων ὥς, ὅς τ' ἐπὶ νεβρῷ \n", "content_type": "5-lines"}, {"text": "βλημένῳ ἀΐξῃ, τόν τ' ἐξ εὐνῆφι θορόντα \nθηρητὴρ ἐτύχησε βαλών, ὑπέλυσε δὲ γυῖα:  \nὣς ἐπὶ σοὶ Μελάνιππε θόρ' Ἀντίλοχος μενεχάρμης \nτεύχεα συλήσων:  ἀλλ' οὐ λάθεν Ἕκτορα δῖον, \nὅς ῥά οἱ ἀντίος ἦλθε θέων ἀνὰ δηϊοτῆτα. \n", "content_type": "5-lines"}, {"text": "Ἀντίλοχος δ' οὐ μεῖνε θοός περ ἐὼν πολεμιστής, \nἀλλ' ὅ γ' ἄρ' ἔτρεσε θηρὶ κακὸν ῥέξαντι ἐοικώς, \nὅς τε κύνα κτείνας ἢ βουκόλον ἀμφὶ βόεσσι \nφεύγει πρίν περ ὅμιλον ἀολλισθήμεναι ἀνδρῶν:  \nὣς τρέσε Νεστορίδης, ἐπὶ δὲ Τρῶές τε καὶ Ἕκτωρ \n", "content_type": "5-lines"}, {"text": "ἠχῇ θεσπεσίῃ βέλεα στονόεντα χέοντο:  \nστῆ δὲ μεταστρεφθείς, ἐπεὶ ἵκετο ἔθνος ἑταίρων. \nΤρῶες δὲ λείουσιν ἐοικότες ὠμοφάγοισι \nνηυσὶν ἐπεσσεύοντο, Διὸς δ' ἐτέλειον ἐφετμάς, \nὅ σφισιν αἰὲν ἔγειρε μένος μέγα, θέλγε δὲ θυμὸν \n", "content_type": "5-lines"}, {"text": "Ἀργείων καὶ κῦδος ἀπαίνυτο, τοὺς δ' ὀρόθυνεν. \nἝκτορι γάρ οἱ θυμὸς ἐβούλετο κῦδος ὀρέξαι \nΠριαμίδῃ, ἵνα νηυσὶ κορωνίσι θεσπιδαὲς πῦρ \nἐμβάλοι ἀκάματον, Θέτιδος δ' ἐξαίσιον ἀρὴν \nπᾶσαν ἐπικρήνειε:  τὸ γὰρ μένε μητίετα Ζεὺς \n", "content_type": "5-lines"}, {"text": "νηὸς καιομένης σέλας ὀφθαλμοῖσιν ἰδέσθαι. \nἐκ γὰρ δὴ τοῦ μέλλε παλίωξιν παρὰ νηῶν \nθησέμεναι Τρώων, Δαναοῖσι δὲ κῦδος ὀρέξειν. \nτὰ φρονέων νήεσσιν ἔπι γλαφυρῇσιν ἔγειρεν \nἝκτορα Πριαμίδην μάλα περ μεμαῶτα καὶ αὐτόν. \n", "content_type": "5-lines"}, {"text": "μαίνετο δ' ὡς ὅτ' Ἄρης ἐγχέσπαλος ἢ ὀλοὸν πῦρ \nοὔρεσι μαίνηται βαθέης ἐν τάρφεσιν ὕλης: \nἀφλοισμὸς δὲ περὶ στόμα γίγνετο, τὼ δέ οἱ ὄσσε \nλαμπέσθην βλοσυρῇσιν ὑπ' ὀφρύσιν, ἀμφὶ δὲ πήληξ \nσμερδαλέον κροτάφοισι τινάσσετο μαρναμένοιο \n", "content_type": "5-lines"}, {"text": "Ἕκτορος: αὐτὸς γάρ οἱ ἀπ' αἰθέρος ἦεν ἀμύντωρ \nΖεύς, ὅς μιν πλεόνεσσι μετ' ἀνδράσι μοῦνον ἐόντα \nτίμα καὶ κύδαινε. μινυνθάδιος γὰρ ἔμελλεν \nἔσσεσθ':  ἤδη γάρ οἱ ἐπόρνυε μόρσιμον ἦμαρ \nΠαλλὰς Ἀθηναίη ὑπὸ Πηλεΐδαο βίηφιν. \n", "content_type": "5-lines"}, {"text": "καί ῥ' ἔθελεν ῥῆξαι στίχας ἀνδρῶν πειρητίζων, \nᾗ δὴ πλεῖστον ὅμιλον ὅρα καὶ τεύχε' ἄριστα:  \nἀλλ' οὐδ' ὧς δύνατο ῥῆξαι μάλα περ μενεαίνων:  \nἴσχον γὰρ πυργηδὸν ἀρηρότες, ἠΰτε πέτρη \nἠλίβατος μεγάλη πολιῆς ἁλὸς ἐγγὺς ἐοῦσα, \n", "content_type": "5-lines"}, {"text": "ἥ τε μένει λιγέων ἀνέμων λαιψηρὰ κέλευθα \nκύματά τε τροφόεντα, τά τε προσερεύγεται αὐτήν:  \nὣς Δαναοὶ Τρῶας μένον ἔμπεδον οὐδὲ φέβοντο. \nαὐτὰρ ὃ λαμπόμενος πυρὶ πάντοθεν ἔνθορ' ὁμίλῳ, \nἐν δ' ἔπεσ' ὡς ὅτε κῦμα θοῇ ἐν νηῒ πέσῃσι \n", "content_type": "5-lines"}, {"text": "λάβρον ὑπαὶ νεφέων ἀνεμοτρεφές: ἣ δέ τε πᾶσα \nἄχνῃ ὑπεκρύφθη, ἀνέμοιο δὲ δεινὸς ἀήτη \nἱστίῳ ἐμβρέμεται, τρομέουσι δέ τε φρένα ναῦται \nδειδιότες: τυτθὸν γὰρ ὑπ' ἐκ θανάτοιο φέρονται:  \nὣς ἐδαΐζετο θυμὸς ἐνὶ στήθεσσιν Ἀχαιῶν. \n", "content_type": "5-lines"}, {"text": "αὐτὰρ ὅ γ' ὥς τε λέων ὀλοόφρων βουσὶν ἐπελθών, \nαἵ ῥά τ' ἐν εἱαμενῇ ἕλεος μεγάλοιο νέμονται \nμυρίαι, ἐν δέ τε τῇσι νομεὺς οὔ πω σάφα εἰδὼς \nθηρὶ μαχέσσασθαι ἕλικος βοὸς ἀμφὶ φονῇσιν:  \nἤτοι ὃ μὲν πρώτῃσι καὶ ὑστατίῃσι βόεσσιν \n", "content_type": "5-lines"}, {"text": "αἰὲν ὁμοστιχάει, ὃ δέ τ' ἐν μέσσῃσιν ὀρούσας \nβοῦν ἔδει, αἳ δέ τε πᾶσαι ὑπέτρεσαν:  ὣς τότ' Ἀχαιοὶ \nθεσπεσίως ἐφόβηθεν ὑφ' Ἕκτορι καὶ Διὶ πατρὶ \nπάντες, ὃ δ' οἶον ἔπεφνε Μυκηναῖον Περιφήτην, \nΚοπρῆος φίλον υἱόν, ὃς Εὐρυσθῆος ἄνακτος \n", "content_type": "5-lines"}, {"text": "ἀγγελίης οἴχνεσκε βίῃ Ἡρακληείῃ. \nτοῦ γένετ' ἐκ πατρὸς πολὺ χείρονος υἱὸς ἀμείνων \nπαντοίας ἀρετάς, ἠμὲν πόδας ἠδὲ μάχεσθαι, \nκαὶ νόον ἐν πρώτοισι Μυκηναίων ἐτέτυκτο:  \nὅς ῥα τόθ' Ἕκτορι κῦδος ὑπέρτερον ἐγγυάλιξε. \n", "content_type": "5-lines"}, {"text": "στρεφθεὶς γὰρ μετόπισθεν ἐν ἀσπίδος ἄντυγι πάλτο, \nτὴν αὐτὸς φορέεσκε ποδηνεκέ' ἕρκος ἀκόντων:  \nτῇ ὅ γ' ἐνὶ βλαφθεὶς πέσεν ὕπτιος, ἀμφὶ δὲ πήληξ \nσμερδαλέον κονάβησε περὶ κροτάφοισι πεσόντος. \nἝκτωρ δ' ὀξὺ νόησε, θέων δέ οἱ ἄγχι παρέστη, \n", "content_type": "5-lines"}, {"text": "στήθεϊ δ' ἐν δόρυ πῆξε, φίλων δέ μιν ἐγγὺς ἑταίρων \nκτεῖν':  οἳ δ' οὐκ ἐδύναντο καὶ ἀχνύμενοί περ ἑταίρου \nχραισμεῖν:  αὐτοὶ γὰρ μάλα δείδισαν Ἕκτορα δῖον. \nεἰσωποὶ δ' ἐγένοντο νεῶν, περὶ δ' ἔσχεθον ἄκραι \nνῆες ὅσαι πρῶται εἰρύατο:  τοὶ δ' ἐπέχυντο. \n", "content_type": "5-lines"}, {"text": "Ἀργεῖοι δὲ νεῶν μὲν ἐχώρησαν καὶ ἀνάγκῃ \nτῶν πρωτέων, αὐτοῦ δὲ παρὰ κλισίῃσιν ἔμειναν \nἁθρόοι, οὐδὲ κέδασθεν ἀνὰ στρατόν:  ἴσχε γὰρ αἰδὼς \nκαὶ δέος: ἀζηχὲς γὰρ ὁμόκλεον ἀλλήλοισι. \nΝέστωρ αὖτε μάλιστα Γερήνιος οὖρος Ἀχαιῶν \n", "content_type": "5-lines"}, {"text": "λίσσεθ' ὑπὲρ τοκέων γουνούμενος ἄνδρα ἕκαστον:  \nὦ φίλοι ἀνέρες ἔστε καὶ αἰδῶ θέσθ' ἐνὶ θυμῷ \nἄλλων ἀνθρώπων, ἐπὶ δὲ μνήσασθε ἕκαστος \nπαίδων ἠδ' ἀλόχων καὶ κτήσιος ἠδὲ τοκήων, \nἠμὲν ὅτεῳ ζώουσι καὶ ᾧ κατατεθνήκασι:  \n", "content_type": "5-lines"}, {"text": "τῶν ὕπερ ἐνθάδ' ἐγὼ γουνάζομαι οὐ παρεόντων \nἑστάμεναι κρατερῶς, μὴ δὲ τρωπᾶσθε φόβον δέ. \nὣς εἰπὼν ὄτρυνε μένος καὶ θυμὸν ἑκάστου. \nτοῖσι δ' ἀπ' ὀφθαλμῶν νέφος ἀχλύος ὦσεν Ἀθήνη \nθεσπέσιον:  μάλα δέ σφι φόως γένετ' ἀμφοτέρωθεν \n", "content_type": "5-lines"}, {"text": "ἠμὲν πρὸς νηῶν καὶ ὁμοιΐου πολέμοιο. \nἝκτορα δὲ φράσσαντο βοὴν ἀγαθὸν καὶ ἑταίρους, \nἠμὲν ὅσοι μετόπισθεν ἀφέστασαν οὐδὲ μάχοντο, \nἠδ' ὅσσοι παρὰ νηυσὶ μάχην ἐμάχοντο θοῇσιν. \nοὐδ' ἄρ' ἔτ' Αἴαντι μεγαλήτορι ἥνδανε θυμῷ \n", "content_type": "5-lines"}, {"text": "ἑστάμεν ἔνθά περ ἄλλοι ἀφέστασαν υἷες Ἀχαιῶν:  \nἀλλ' ὅ γε νηῶν ἴκρι' ἐπῴχετο μακρὰ βιβάσθων, \nνώμα δὲ ξυστὸν μέγα ναύμαχον ἐν παλάμῃσι \nκολλητὸν βλήτροισι δυωκαιεικοσίπηχυ. \nὡς δ' ὅτ' ἀνὴρ ἵπποισι κελητίζειν ἐῢ εἰδώς, \n", "content_type": "5-lines"}, {"text": "ὅς τ' ἐπεὶ ἐκ πολέων πίσυρας συναείρεται ἵππους, \nσεύας ἐκ πεδίοιο μέγα προτὶ ἄστυ δίηται \nλαοφόρον καθ' ὁδόν:  πολέες τέ ἑ θηήσαντο \nἀνέρες ἠδὲ γυναῖκες: ὃ δ' ἔμπεδον ἀσφαλὲς αἰεὶ \nθρῴσκων ἄλλοτ' ἐπ' ἄλλον ἀμείβεται, οἳ δὲ πέτονται:  \n", "content_type": "5-lines"}, {"text": "ὣς Αἴας ἐπὶ πολλὰ θοάων ἴκρια νηῶν \nφοίτα μακρὰ βιβάς, φωνὴ δέ οἱ αἰθέρ' ἵκανεν, \nαἰεὶ δὲ σμερδνὸν βοόων Δαναοῖσι κέλευε \nνηυσί τε καὶ κλισίῃσιν ἀμυνέμεν. οὐδὲ μὲν Ἕκτωρ \nμίμνεν ἐνὶ Τρώων ὁμάδῳ πύκα θωρηκτάων:  \n", "content_type": "5-lines"}, {"text": "ἀλλ' ὥς τ' ὀρνίθων πετεηνῶν αἰετὸς αἴθων \nἔθνος ἐφορμᾶται ποταμὸν πάρα βοσκομενάων \nχηνῶν ἢ γεράνων ἢ κύκνων δουλιχοδείρων, \nὣς Ἕκτωρ ἴθυσε νεὸς κυανοπρῴροιο \nἀντίος ἀΐξας: τὸν δὲ Ζεὺς ὦσεν ὄπισθε \n", "content_type": "5-lines"}, {"text": "χειρὶ μάλα μεγάλῃ, ὄτρυνε δὲ λαὸν ἅμ' αὐτῷ. \nαὖτις δὲ δριμεῖα μάχη παρὰ νηυσὶν ἐτύχθη:  \nφαίης κ' ἀκμῆτας καὶ ἀτειρέας ἀλλήλοισιν \nἄντεσθ' ἐν πολέμῳ, ὡς ἐσσυμένως ἐμάχοντο. \nτοῖσι δὲ μαρναμένοισιν ὅδ' ἦν νόος: ἤτοι Ἀχαιοὶ \n", "content_type": "5-lines"}, {"text": "οὐκ ἔφασαν φεύξεσθαι ὑπ' ἐκ κακοῦ, ἀλλ' ὀλέεσθαι, \nΤρωσὶν δ' ἔλπετο θυμὸς ἐνὶ στήθεσσιν ἑκάστου \nνῆας ἐνιπρήσειν κτενέειν θ' ἥρωας Ἀχαιούς. \nοἳ μὲν τὰ φρονέοντες ἐφέστασαν ἀλλήλοισιν:  \nἝκτωρ δὲ πρυμνῆς νεὸς ἥψατο ποντοπόροιο \n", "content_type": "5-lines"}, {"text": "καλῆς ὠκυάλου, ἣ Πρωτεσίλαον ἔνεικεν \nἐς Τροίην, οὐδ' αὖτις ἀπήγαγε πατρίδα γαῖαν. \nτοῦ περ δὴ περὶ νηὸς Ἀχαιοί τε Τρῶές τε \nδῄουν ἀλλήλους αὐτοσχεδόν:  οὐδ' ἄρα τοί γε \nτόξων ἀϊκὰς ἀμφὶς μένον οὐδ' ἔτ' ἀκόντων, \n", "content_type": "5-lines"}, {"text": "ἀλλ' οἵ γ' ἐγγύθεν ἱστάμενοι ἕνα θυμὸν ἔχοντες \nὀξέσι δὴ πελέκεσσι καὶ ἀξίνῃσι μάχοντο \nκαὶ ξίφεσιν μεγάλοισι καὶ ἔγχεσιν ἀμφιγύοισι. \nπολλὰ δὲ φάσγανα καλὰ μελάνδετα κωπήεντα \nἄλλα μὲν ἐκ χειρῶν χαμάδις πέσον, ἄλλα δ' ἀπ' ὤμων \n", "content_type": "5-lines"}, {"text": "ἀνδρῶν μαρναμένων:  ῥέε δ' αἵματι γαῖα μέλαινα. \nἝκτωρ δὲ πρύμνηθεν ἐπεὶ λάβεν οὐχὶ μεθίει \nἄφλαστον μετὰ χερσὶν ἔχων, Τρωσὶν δὲ κέλευεν:  \nοἴσετε πῦρ, ἅμα δ' αὐτοὶ ἀολλέες ὄρνυτ' ἀϋτήν:  \nνῦν ἡμῖν πάντων Ζεὺς ἄξιον ἦμαρ ἔδωκε \n", "content_type": "5-lines"}, {"text": "νῆας ἑλεῖν, αἳ δεῦρο θεῶν ἀέκητι μολοῦσαι \nἡμῖν πήματα πολλὰ θέσαν, κακότητι γερόντων, \nοἵ μ' ἐθέλοντα μάχεσθαι ἐπὶ πρυμνῇσι νέεσσιν \nαὐτόν τ' ἰσχανάασκον ἐρητύοντό τε λαόν:  \nἀλλ' εἰ δή ῥα τότε βλάπτε φρένας εὐρύοπα Ζεὺς \n", "content_type": "5-lines"}, {"text": "ἡμετέρας, νῦν αὐτὸς ἐποτρύνει καὶ ἀνώγει. \nὣς ἔφαθ', οἳ δ' ἄρα μᾶλλον ἐπ' Ἀργείοισιν ὄρουσαν. \nΑἴας δ' οὐκέτ' ἔμιμνε:  βιάζετο γὰρ βελέεσσιν:  \nἀλλ' ἀνεχάζετο τυτθόν, ὀϊόμενος θανέεσθαι \nθρῆνυν ἐφ' ἑπταπόδην, λίπε δ' ἴκρια νηὸς ἐΐσης. \n", "content_type": "5-lines"}, {"text": "ἔνθ' ἄρ' ὅ γ' ἑστήκει δεδοκημένος, ἔγχεϊ δ' αἰεὶ \nΤρῶας ἄμυνε νεῶν, ὅς τις φέροι ἀκάματον πῦρ:  \nαἰεὶ δὲ σμερδνὸν βοόων Δαναοῖσι κέλευε:  \nὦ φίλοι ἥρωες Δαναοὶ θεράποντες Ἄρηος \nἀνέρες ἔστε φίλοι, μνήσασθε δὲ θούριδος ἀλκῆς. \n", "content_type": "5-lines"}, {"text": "ἠέ τινάς φαμεν εἶναι ἀοσσητῆρας ὀπίσσω, \nἦέ τι τεῖχος ἄρειον, ὅ κ' ἀνδράσι λοιγὸν ἀμύναι; \nοὐ μέν τι σχεδόν ἐστι πόλις πύργοις ἀραρυῖα, \nᾗ κ' ἀπαμυναίμεσθ' ἑτεραλκέα δῆμον ἔχοντες: \nἀλλ' ἐν γὰρ Τρώων πεδίῳ πύκα θωρηκτάων \n", "content_type": "5-lines"}, {"text": "πόντῳ κεκλιμένοι ἑκὰς ἥμεθα πατρίδος αἴης: \nτὼ ἐν χερσὶ φόως, οὐ μειλιχίῃ πολέμοιο. \nἦ, καὶ μαιμώων ἔφεπ' ἔγχεϊ ὀξυόεντι. \nὅς τις δὲ Τρώων κοίλῃς ἐπὶ νηυσὶ φέροιτο \nσὺν πυρὶ κηλείῳ, χάριν Ἕκτορος ὀτρύναντος, \n", "content_type": "5-lines"}]}, {"section_num": "16", "section_type": "book", "contents": [{"text": "ὣς οἳ μὲν περὶ νηὸς ἐϋσσέλμοιο μάχοντο:  \nΠάτροκλος δ' Ἀχιλῆϊ παρίστατο ποιμένι λαῶν \nδάκρυα θερμὰ χέων ὥς τε κρήνη μελάνυδρος, \nἥ τε κατ' αἰγίλιπος πέτρης δνοφερὸν χέει ὕδωρ. \n", "content_type": "5-lines"}, {"text": "τὸν δὲ ἰδὼν ᾤκτιρε ποδάρκης δῖος Ἀχιλλεύς, \nκαί μιν φωνήσας ἔπεα πτερόεντα προσηύδα:  \nτίπτε δεδάκρυσαι Πατρόκλεες, ἠΰτε κούρη \nνηπίη, ἥ θ' ἅμα μητρὶ θέουσ' ἀνελέσθαι ἀνώγει \nεἱανοῦ ἁπτομένη, καί τ' ἐσσυμένην κατερύκει, \n", "content_type": "5-lines"}, {"text": "δακρυόεσσα δέ μιν ποτιδέρκεται, ὄφρ' ἀνέληται:  \nτῇ ἴκελος Πάτροκλε τέρεν κατὰ δάκρυον εἴβεις. \nἠέ τι Μυρμιδόνεσσι πιφαύσκεαι, ἢ ἐμοὶ αὐτῷ, \nἦέ τιν' ἀγγελίην Φθίης ἐξέκλυες οἶος; \nζώειν μὰν ἔτι φασὶ Μενοίτιον Ἄκτορος υἱόν, \n", "content_type": "5-lines"}, {"text": "ζώει δ' Αἰακίδης Πηλεὺς μετὰ Μυρμιδόνεσσι; \nτῶν κε μάλ' ἀμφοτέρων ἀκαχοίμεθα τεθνηώτων. \nἦε σύ γ' Ἀργείων ὀλοφύρεαι, ὡς ὀλέκονται \nνηυσὶν ἔπι γλαφυρῇσιν ὑπερβασίης ἕνεκα σφῆς; \nἐξαύδα, μὴ κεῦθε νόῳ, ἵνα εἴδομεν ἄμφω. \n", "content_type": "5-lines"}, {"text": "τὸν δὲ βαρὺ στενάχων προσέφης Πατρόκλεες ἱππεῦ:  \nὦ Ἀχιλεῦ Πηλῆος υἱὲ μέγα φέρτατ' Ἀχαιῶν \nμὴ νεμέσα:  τοῖον γὰρ ἄχος βεβίηκεν Ἀχαιούς. \nοἳ μὲν γὰρ δὴ πάντες, ὅσοι πάρος ἦσαν ἄριστοι, \nἐν νηυσὶν κέαται βεβλημένοι οὐτάμενοί τε. \n", "content_type": "5-lines"}, {"text": "βέβληται μὲν ὃ Τυδεΐδης κρατερὸς Διομήδης, \nοὔτασται δ' Ὀδυσεὺς δουρικλυτὸς ἠδ' Ἀγαμέμνων, \nβέβληται δὲ καὶ Εὐρύπυλος κατὰ μηρὸν ὀϊστῷ. \nτοὺς μέν τ' ἰητροὶ πολυφάρμακοι ἀμφιπένονται \nἕλκε' ἀκειόμενοι:  σὺ δ' ἀμήχανος ἔπλευ Ἀχιλλεῦ. \n", "content_type": "5-lines"}, {"text": "μὴ ἐμέ γ' οὖν οὗτός γε λάβοι χόλος, ὃν σὺ φυλάσσεις \nαἰναρέτη:  τί σευ ἄλλος ὀνήσεται ὀψίγονός περ \nαἴ κε μὴ Ἀργείοισιν ἀεικέα λοιγὸν ἀμύνῃς; \nνηλεές, οὐκ ἄρα σοί γε πατὴρ ἦν ἱππότα Πηλεύς, \nοὐδὲ Θέτις μήτηρ:  γλαυκὴ δέ σε τίκτε θάλασσα \n", "content_type": "5-lines"}, {"text": "πέτραι τ' ἠλίβατοι, ὅτι τοι νόος ἐστὶν ἀπηνής. \nεἰ δέ τινα φρεσὶ σῇσι θεοπροπίην ἀλεείνεις \nκαί τινά τοι πὰρ Ζηνὸς ἐπέφραδε πότνια μήτηρ, \nἀλλ' ἐμέ περ πρόες ὦχ', ἃμα δ' ἄλλον λαὸν ὄπασσον \nΜυρμιδόνων, ἤν πού τι φόως Δαναοῖσι γένωμαι. \n", "content_type": "5-lines"}, {"text": "δὸς δέ μοι ὤμοιιν τὰ σὰ τεύχεα θωρηχθῆναι, \nαἴ κ' ἐμὲ σοὶ ἴσκοντες ἀπόσχωνται πολέμοιο \nΤρῶες, ἀναπνεύσωσι δ' Ἀρήϊοι υἷες Ἀχαιῶν \nτειρόμενοι:  ὀλίγη δέ τ' ἀνάπνευσις πολέμοιο. \nῥεῖα δέ κ' ἀκμῆτες κεκμηότας ἄνδρας ἀϋτῇ \n", "content_type": "5-lines"}, {"text": "ὤσαιμεν προτὶ ἄστυ νεῶν ἄπο καὶ κλισιάων. \nὣς φάτο λισσόμενος μέγα νήπιος: ἦ γὰρ ἔμελλεν \nοἷ αὐτῷ θάνατόν τε κακὸν καὶ κῆρα λιτέσθαι. \nτὸν δὲ μέγ' ὀχθήσας προσέφη πόδας ὠκὺς Ἀχιλλεύς: \nὤ μοι διογενὲς Πατρόκλεες οἷον ἔειπες: \n", "content_type": "5-lines"}, {"text": "οὔτε θεοπροπίης ἐμπάζομαι ἥν τινα οἶδα, \nοὔτέ τί μοι πὰρ Ζηνὸς ἐπέφραδε πότνια μήτηρ:  \nἀλλὰ τόδ' αἰνὸν ἄχος κραδίην καὶ θυμὸν ἱκάνει, \nὁππότε δὴ τὸν ὁμοῖον ἀνὴρ ἐθέλῃσιν ἀμέρσαι \nκαὶ γέρας ἂψ ἀφελέσθαι, ὅ τε κράτεϊ προβεβήκῃ:  \n", "content_type": "5-lines"}, {"text": "αἰνὸν ἄχος τό μοί ἐστιν, ἐπεὶ πάθον ἄλγεα θυμῷ. \nκούρην ἣν ἄρα μοι γέρας ἔξελον υἷες Ἀχαιῶν, \nδουρὶ δ' ἐμῷ κτεάτισσα πόλιν εὐτείχεα πέρσας, \nτὴν ἂψ ἐκ χειρῶν ἕλετο κρείων Ἀγαμέμνων \nἈτρεΐδης ὡς εἴ τιν' ἀτίμητον μετανάστην. \n", "content_type": "5-lines"}, {"text": "ἀλλὰ τὰ μὲν προτετύχθαι ἐάσομεν:  οὐδ' ἄρα πως ἦν \nἀσπερχὲς κεχολῶσθαι ἐνὶ φρεσίν:  ἤτοι ἔφην γε \nοὐ πρὶν μηνιθμὸν καταπαυσέμεν, ἀλλ' ὁπότ' ἂν δὴ \nνῆας ἐμὰς ἀφίκηται ἀϋτή τε πτόλεμός τε. \nτύνη δ' ὤμοιιν μὲν ἐμὰ κλυτὰ τεύχεα δῦθι, \n", "content_type": "5-lines"}, {"text": "ἄρχε δὲ Μυρμιδόνεσσι φιλοπτολέμοισι μάχεσθαι, \nεἰ δὴ κυάνεον Τρώων νέφος ἀμφιβέβηκε \nνηυσὶν ἐπικρατέως, οἳ δὲ ῥηγμῖνι θαλάσσης \nκεκλίαται, χώρης ὀλίγην ἔτι μοῖραν ἔχοντες \nἈργεῖοι, Τρώων δὲ πόλις ἐπὶ πᾶσα βέβηκε \n", "content_type": "5-lines"}, {"text": "θάρσυνος: οὐ γὰρ ἐμῆς κόρυθος λεύσσουσι μέτωπον \nἐγγύθι λαμπομένης: τάχα κεν φεύγοντες ἐναύλους \nπλήσειαν νεκύων, εἴ μοι κρείων Ἀγαμέμνων \nἤπια εἰδείη:  νῦν δὲ στρατὸν ἀμφιμάχονται. \nοὐ γὰρ Τυδεΐδεω Διομήδεος ἐν παλάμῃσι \n", "content_type": "5-lines"}, {"text": "μαίνεται ἐγχείη Δαναῶν ἀπὸ λοιγὸν ἀμῦναι:  \nοὐδέ πω Ἀτρεΐδεω ὀπὸς ἔκλυον αὐδήσαντος \nἐχθρῆς ἐκ κεφαλῆς: ἀλλ' Ἕκτορος ἀνδροφόνοιο \nΤρωσὶ κελεύοντος περιάγνυται, οἳ δ' ἀλαλητῷ \nπᾶν πεδίον κατέχουσι μάχῃ νικῶντες Ἀχαιούς. \n", "content_type": "5-lines"}, {"text": "ἀλλὰ καὶ ὧς Πάτροκλε νεῶν ἄπο λοιγὸν ἀμύνων \nἔμπεσ' ἐπικρατέως, μὴ δὴ πυρὸς αἰθομένοιο \nνῆας ἐνιπρήσωσι, φίλον δ' ἀπὸ νόστον ἕλωνται. \nπείθεο δ' ὥς τοι ἐγὼ μύθου τέλος ἐν φρεσὶ θείω, \nὡς ἄν μοι τιμὴν μεγάλην καὶ κῦδος ἄρηαι \n", "content_type": "5-lines"}, {"text": "πρὸς πάντων Δαναῶν, ἀτὰρ οἳ περικαλλέα κούρην \nἂψ ἀπονάσσωσιν, ποτὶ δ' ἀγλαὰ δῶρα πόρωσιν. \nἐκ νηῶν ἐλάσας ἰέναι πάλιν:  εἰ δέ κεν αὖ τοι \nδώῃ κῦδος ἀρέσθαι ἐρίγδουπος πόσις Ἥρης, \nμὴ σύ γ' ἄνευθεν ἐμεῖο λιλαίεσθαι πολεμίζειν \n", "content_type": "5-lines"}, {"text": "Τρωσὶ φιλοπτολέμοισιν:  ἀτιμότερον δέ με θήσεις: \nμὴ δ' ἐπαγαλλόμενος πολέμῳ καὶ δηϊοτῆτι \nΤρῶας ἐναιρόμενος προτὶ Ἴλιον ἡγεμονεύειν, \nμή τις ἀπ' Οὐλύμποιο θεῶν αἰειγενετάων \nἐμβήῃ:  μάλα τούς γε φιλεῖ ἑκάεργος Ἀπόλλων:  \n", "content_type": "5-lines"}, {"text": "ἀλλὰ πάλιν τρωπᾶσθαι, ἐπὴν φάος ἐν νήεσσι \nθήῃς, τοὺς δ' ἔτ' ἐᾶν πεδίον κάτα δηριάασθαι. \nαἲ γὰρ Ζεῦ τε πάτερ καὶ Ἀθηναίη καὶ Ἄπολλον \nμήτέ τις οὖν Τρώων θάνατον φύγοι ὅσσοι ἔασι, \nμήτέ τις Ἀργείων, νῶϊν δ' ἐκδῦμεν ὄλεθρον, \n", "content_type": "5-lines"}, {"text": "ὄφρ' οἶοι Τροίης ἱερὰ κρήδεμνα λύωμεν. \nὣς οἳ μὲν τοιαῦτα πρὸς ἀλλήλους ἀγόρευον, \nΑἴας δ' οὐκ ἔτ' ἔμιμνε:  βιάζετο γὰρ βελέεσσι:  \nδάμνα μιν Ζηνός τε νόος καὶ Τρῶες ἀγαυοὶ \nβάλλοντες: δεινὴν δὲ περὶ κροτάφοισι φαεινὴ \n", "content_type": "5-lines"}, {"text": "πήληξ βαλλομένη καναχὴν ἔχε, βάλλετο δ' αἰεὶ \nκὰπ φάλαρ' εὐποίηθ':  ὃ δ' ἀριστερὸν ὦμον ἔκαμνεν \nἔμπεδον αἰὲν ἔχων σάκος αἰόλον:  οὐδὲ δύναντο \nἀμφ' αὐτῷ πελεμίξαι ἐρείδοντες βελέεσσιν. \nαἰεὶ δ' ἀργαλέῳ ἔχετ' ἄσθματι, κὰδ δέ οἱ ἱδρὼς \n", "content_type": "5-lines"}, {"text": "πάντοθεν ἐκ μελέων πολὺς ἔρρεεν, οὐδέ πῃ εἶχεν \nἀμπνεῦσαι:  πάντῃ δὲ κακὸν κακῷ ἐστήρικτο. \nἔσπετε νῦν μοι Μοῦσαι Ὀλύμπια δώματ' ἔχουσαι, \nὅππως δὴ πρῶτον πῦρ ἔμπεσε νηυσὶν Ἀχαιῶν. \nἝκτωρ Αἴαντος δόρυ μείλινον ἄγχι παραστὰς \n", "content_type": "5-lines"}, {"text": "πλῆξ' ἄορι μεγάλῳ αἰχμῆς παρὰ καυλὸν ὄπισθεν, \nἀντικρὺ δ' ἀπάραξε:  τὸ μὲν Τελαμώνιος Αἴας \nπῆλ' αὔτως ἐν χειρὶ κόλον δόρυ, τῆλε δ' ἀπ' αὐτοῦ \nαἰχμὴ χαλκείη χαμάδις βόμβησε πεσοῦσα. \nγνῶ δ' Αἴας κατὰ θυμὸν ἀμύμονα ῥίγησέν τε \n", "content_type": "5-lines"}, {"text": "ἔργα θεῶν, ὅ ῥα πάγχυ μάχης ἐπὶ μήδεα κεῖρε \nΖεὺς ὑψιβρεμέτης, Τρώεσσι δὲ βούλετο νίκην:  \nχάζετο δ' ἐκ βελέων. τοὶ δ' ἔμβαλον ἀκάματον πῦρ \nνηῒ θοῇ:  τῆς δ' αἶψα κατ' ἀσβέστη κέχυτο φλόξ. \nὣς τὴν μὲν πρυμνὴν πῦρ ἄμφεπεν:  αὐτὰρ Ἀχιλλεὺς \n", "content_type": "5-lines"}, {"text": "μηρὼ πληξάμενος Πατροκλῆα προσέειπεν:  \nὄρσεο διογενὲς Πατρόκλεες ἱπποκέλευθε:  \nλεύσσω δὴ παρὰ νηυσὶ πυρὸς δηΐοιο ἰωήν:  \nμὴ δὴ νῆας ἕλωσι καὶ οὐκέτι φυκτὰ πέλωνται:  \nδύσεο τεύχεα θᾶσσον, ἐγὼ δέ κε λαὸν ἀγείρω. \n", "content_type": "5-lines"}, {"text": "ὣς φάτο, Πάτροκλος δὲ κορύσσετο νώροπι χαλκῷ. \nκνημῖδας μὲν πρῶτα περὶ κνήμῃσιν ἔθηκε \nκαλάς, ἀργυρέοισιν ἐπισφυρίοις ἀραρυίας: \nδεύτερον αὖ θώρηκα περὶ στήθεσσιν ἔδυνε \nποικίλον ἀστερόεντα ποδώκεος Αἰακίδαο. \n", "content_type": "5-lines"}, {"text": "ἀμφὶ δ' ἄρ' ὤμοισιν βάλετο ξίφος ἀργυρόηλον \nχάλκεον, αὐτὰρ ἔπειτα σάκος μέγα τε στιβαρόν τε:  \nκρατὶ δ' ἐπ' ἰφθίμῳ κυνέην εὔτυκτον ἔθηκεν \nἵππουριν:  δεινὸν δὲ λόφος καθύπερθεν ἔνευεν. \nεἵλετο δ' ἄλκιμα δοῦρε, τά οἱ παλάμηφιν ἀρήρει. \n", "content_type": "5-lines"}, {"text": "ἔγχος δ' οὐχ ἕλετ' οἶον ἀμύμονος Αἰακίδαο \nβριθὺ μέγα στιβαρόν:  τὸ μὲν οὐ δύνατ' ἄλλος Ἀχαιῶν \nπάλλειν, ἀλλά μιν οἶος ἐπίστατο πῆλαι Ἀχιλλεὺς \nΠηλιάδα μελίην, τὴν πατρὶ φίλῳ πόρε Χείρων \nΠηλίου ἐκ κορυφῆς, φόνον ἔμμεναι ἡρώεσσιν. \n", "content_type": "5-lines"}, {"text": "ἵππους δ' Αὐτομέδοντα θοῶς ζευγνῦμεν ἄνωγε, \nτὸν μετ' Ἀχιλλῆα ῥηξήνορα τῖε μάλιστα, \nπιστότατος δέ οἱ ἔσκε μάχῃ ἔνι μεῖναι ὁμοκλήν. \nτῷ δὲ καὶ Αὐτομέδων ὕπαγε ζυγὸν ὠκέας ἵππους \nΞάνθον καὶ Βαλίον, τὼ ἅμα πνοιῇσι πετέσθην, \n", "content_type": "5-lines"}, {"text": "τοὺς ἔτεκε Ζεφύρῳ ἀνέμῳ Ἅρπυια Ποδάργη \nβοσκομένη λειμῶνι παρὰ ῥόον Ὠκεανοῖο. \nἐν δὲ παρηορίῃσιν ἀμύμονα Πήδασον ἵει, \nτόν ῥά ποτ' Ἠετίωνος ἑλὼν πόλιν ἤγαγ' Ἀχιλλεύς, \nὃς καὶ θνητὸς ἐὼν ἕπεθ' ἵπποις ἀθανάτοισι. \n", "content_type": "5-lines"}, {"text": "Μυρμιδόνας δ' ἄρ' ἐποιχόμενος θώρηξεν Ἀχιλλεὺς \nπάντας ἀνὰ κλισίας σὺν τεύχεσιν:  οἳ δὲ λύκοι ὣς \nὠμοφάγοι, τοῖσίν τε περὶ φρεσὶν ἄσπετος ἀλκή, \nοἵ τ' ἔλαφον κεραὸν μέγαν οὔρεσι δῃώσαντες \nδάπτουσιν:  πᾶσιν δὲ παρήϊον αἵματι φοινόν:  \n", "content_type": "5-lines"}, {"text": "καί τ' ἀγεληδὸν ἴασιν ἀπὸ κρήνης μελανύδρου \nλάψοντες γλώσσῃσιν ἀραιῇσιν μέλαν ὕδωρ \nἄκρον ἐρευγόμενοι φόνον αἵματος: ἐν δέ τε θυμὸς \nστήθεσιν ἄτρομός ἐστι, περιστένεται δέ τε γαστήρ:  \nτοῖοι Μυρμιδόνων ἡγήτορες ἠδὲ μέδοντες \n", "content_type": "5-lines"}, {"text": "ἀμφ' ἀγαθὸν θεράποντα ποδώκεος Αἰακίδαο \nῥώοντ':  ἐν δ' ἄρα τοῖσιν ἀρήϊος ἵστατ' Ἀχιλλεύς, \nὀτρύνων ἵππους τε καὶ ἀνέρας ἀσπιδιώτας. \nπεντήκοντ' ἦσαν νῆες θοαί, ᾗσιν Ἀχιλλεὺς \nἐς Τροίην ἡγεῖτο Διῒ φίλος: ἐν δὲ ἑκάστῃ \n", "content_type": "5-lines"}, {"text": "πεντήκοντ' ἔσαν ἄνδρες ἐπὶ κληῗσιν ἑταῖροι:  \nπέντε δ' ἄρ' ἡγεμόνας ποιήσατο τοῖς ἐπεποίθει \nσημαίνειν:  αὐτὸς δὲ μέγα κρατέων ἤνασσε. \nτῆς μὲν ἰῆς στιχὸς ἦρχε Μενέσθιος αἰολοθώρηξ \nυἱὸς Σπερχειοῖο διιπετέος ποταμοῖο:  \n", "content_type": "5-lines"}, {"text": "ὃν τέκε Πηλῆος θυγάτηρ καλὴ Πολυδώρη \nΣπερχειῷ ἀκάμαντι γυνὴ θεῷ εὐνηθεῖσα, \nαὐτὰρ ἐπίκλησιν Βώρῳ Περιήρεος υἷι, \nὅς ῥ' ἀναφανδὸν ὄπυιε πορὼν ἀπερείσια ἕδνα. \nτῆς δ' ἑτέρης Εὔδωρος ἀρήϊος ἡγεμόνευε \n", "content_type": "5-lines"}, {"text": "παρθένιος, τὸν ἔτικτε χορῷ καλὴ Πολυμήλη \nΦύλαντος θυγάτηρ:  τῆς δὲ κρατὺς ἀργεϊφόντης \nἠράσατ', ὀφθαλμοῖσιν ἰδὼν μετὰ μελπομένῃσιν \nἐν χορῷ Ἀρτέμιδος χρυσηλακάτου κελαδεινῆς. \nαὐτίκα δ' εἰς ὑπερῷ' ἀναβὰς παρελέξατο λάθρῃ \n", "content_type": "5-lines"}, {"text": "Ἑρμείας ἀκάκητα, πόρεν δέ οἱ ἀγλαὸν υἱὸν \nΕὔδωρον πέρι μὲν θείειν ταχὺν ἠδὲ μαχητήν. \nαὐτὰρ ἐπεὶ δὴ τόν γε μογοστόκος Εἰλείθυια \nἐξάγαγε πρὸ φόως δὲ καὶ ἠελίου ἴδεν αὐγάς, \nτὴν μὲν Ἐχεκλῆος κρατερὸν μένος Ἀκτορίδαο \n", "content_type": "5-lines"}, {"text": "ἠγάγετο πρὸς δώματ', ἐπεὶ πόρε μυρία ἕδνα, \nτὸν δ' ὃ γέρων Φύλας εὖ ἔτρεφεν ἠδ' ἀτίταλλεν \nἀμφαγαπαζόμενος ὡς εἴ θ' ἑὸν υἱὸν ἐόντα. \nτῆς δὲ τρίτης Πείσανδρος ἀρήϊος ἡγεμόνευε \nΜαιμαλίδης, ὃς πᾶσι μετέπρεπε Μυρμιδόνεσσιν \n", "content_type": "5-lines"}, {"text": "ἔγχεϊ μάρνασθαι μετὰ Πηλεΐωνος ἑταῖρον. \nτῆς δὲ τετάρτης ἦρχε γέρων ἱππηλάτα Φοῖνιξ, \nπέμπτης δ' Ἀλκιμέδων Λαέρκεος υἱὸς ἀμύμων. \nαὐτὰρ ἐπεὶ δὴ πάντας ἅμ' ἡγεμόνεσσιν Ἀχιλλεὺς \nστῆσεν ἐῢ κρίνας, κρατερὸν δ' ἐπὶ μῦθον ἔτελλε:  \n", "content_type": "5-lines"}, {"text": "Μυρμιδόνες μή τίς μοι ἀπειλάων λελαθέσθω, \nἃς ἐπὶ νηυσὶ θοῇσιν ἀπειλεῖτε Τρώεσσι \nπάνθ' ὑπὸ μηνιθμόν, καί μ' ᾐτιάασθε ἕκαστος: \nσχέτλιε Πηλέος υἱὲ χόλῳ ἄρα σ' ἔτρεφε μήτηρ, \nνηλεές, ὃς παρὰ νηυσὶν ἔχεις ἀέκοντας ἑταίρους: \n", "content_type": "5-lines"}, {"text": "οἴκαδέ περ σὺν νηυσὶ νεώμεθα ποντοπόροισιν \nαὖτις, ἐπεί ῥά τοι ὧδε κακὸς χόλος ἔμπεσε θυμῷ. \nταῦτά μ' ἀγειρόμενοι θάμ' ἐβάζετε:  νῦν δὲ πέφανται \nφυλόπιδος μέγα ἔργον, ἕης τὸ πρίν γ' ἐράασθε. \nἔνθά τις ἄλκιμον ἦτορ ἔχων Τρώεσσι μαχέσθω. \n", "content_type": "5-lines"}, {"text": "ὣς εἰπὼν ὄτρυνε μένος καὶ θυμὸν ἑκάστου. \nμᾶλλον δὲ στίχες ἄρθεν, ἐπεὶ βασιλῆος ἄκουσαν. \nὡς δ' ὅτε τοῖχον ἀνὴρ ἀράρῃ πυκινοῖσι λίθοισι \nδώματος ὑψηλοῖο βίας ἀνέμων ἀλεείνων, \nὣς ἄραρον κόρυθές τε καὶ ἀσπίδες ὀμφαλόεσσαι. \n", "content_type": "5-lines"}, {"text": "ἀσπὶς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ:  \nψαῦον δ' ἱππόκομοι κόρυθες λαμπροῖσι φάλοισι \nνευόντων, ὡς πυκνοὶ ἐφέστασαν ἀλλήλοισι. \nπάντων δὲ προπάροιθε δύ' ἀνέρε θωρήσσοντο \nΠάτροκλός τε καὶ Αὐτομέδων ἕνα θυμὸν ἔχοντες \n", "content_type": "5-lines"}, {"text": "πρόσθεν Μυρμιδόνων πολεμιζέμεν. αὐτὰρ Ἀχιλλεὺς \nβῆ ῥ' ἴμεν ἐς κλισίην, χηλοῦ δ' ἀπὸ πῶμ' ἀνέῳγε \nκαλῆς δαιδαλέης, τήν οἱ Θέτις ἀργυρόπεζα \nθῆκ' ἐπὶ νηὸς ἄγεσθαι ἐῢ πλήσασα χιτώνων \nχλαινάων τ' ἀνεμοσκεπέων οὔλων τε ταπήτων. \n", "content_type": "5-lines"}, {"text": "ἔνθα δέ οἱ δέπας ἔσκε τετυγμένον, οὐδέ τις ἄλλος \nοὔτ' ἀνδρῶν πίνεσκεν ἀπ' αὐτοῦ αἴθοπα οἶνον, \nοὔτέ τεῳ σπένδεσκε θεῶν, ὅτε μὴ Διὶ πατρί. \nτό ῥα τότ' ἐκ χηλοῖο λαβὼν ἐκάθηρε θεείῳ \nπρῶτον, ἔπειτα δ' ἔνιψ' ὕδατος καλῇσι ῥοῇσι, \n", "content_type": "5-lines"}, {"text": "νίψατο δ' αὐτὸς χεῖρας, ἀφύσσατο δ' αἴθοπα οἶνον. \nεὔχετ' ἔπειτα στὰς μέσῳ ἕρκεϊ, λεῖβε δὲ οἶνον \nοὐρανὸν εἰσανιδών:  Δία δ' οὐ λάθε τερπικέραυνον:  \nΖεῦ ἄνα Δωδωναῖε Πελασγικὲ τηλόθι ναίων \nΔωδώνης μεδέων δυσχειμέρου, ἀμφὶ δὲ Σελλοὶ \n", "content_type": "5-lines"}, {"text": "σοὶ ναίουσ' ὑποφῆται ἀνιπτόποδες χαμαιεῦναι, \nἠμὲν δή ποτ' ἐμὸν ἔπος ἔκλυες εὐξαμένοιο, \nτίμησας μὲν ἐμέ, μέγα δ' ἴψαο λαὸν Ἀχαιῶν, \nἠδ' ἔτι καὶ νῦν μοι τόδ' ἐπικρήηνον ἐέλδωρ:  \nαὐτὸς μὲν γὰρ ἐγὼ μενέω νηῶν ἐν ἀγῶνι, \n", "content_type": "5-lines"}, {"text": "ἀλλ' ἕταρον πέμπω πολέσιν μετὰ Μυρμιδόνεσσι \nμάρνασθαι:  τῷ κῦδος ἅμα πρόες εὐρύοπα Ζεῦ, \nθάρσυνον δέ οἱ ἦτορ ἐνὶ φρεσίν, ὄφρα καὶ Ἕκτωρ \nεἴσεται ἤ ῥα καὶ οἶος ἐπίστηται πολεμίζειν \nἡμέτερος θεράπων, ἦ οἱ τότε χεῖρες ἄαπτοι \n", "content_type": "5-lines"}, {"text": "μαίνονθ', ὁππότ' ἐγώ περ ἴω μετὰ μῶλον Ἄρηος. \nαὐτὰρ ἐπεί κ' ἀπὸ ναῦφι μάχην ἐνοπήν τε δίηται, \nἀσκηθής μοι ἔπειτα θοὰς ἐπὶ νῆας ἵκοιτο \nτεύχεσί τε ξὺν πᾶσι καὶ ἀγχεμάχοις ἑτάροισιν. \nὣς ἔφατ' εὐχόμενος, τοῦ δ' ἔκλυε μητίετα Ζεύς. \n", "content_type": "5-lines"}, {"text": "τῷ δ' ἕτερον μὲν ἔδωκε πατήρ, ἕτερον δ' ἀνένευσε:  \nνηῶν μέν οἱ ἀπώσασθαι πόλεμόν τε μάχην τε \nδῶκε, σόον δ' ἀνένευσε μάχης ἐξαπονέεσθαι. \nἤτοι ὃ μὲν σπείσας τε καὶ εὐξάμενος Διὶ πατρὶ \nἂψ κλισίην εἰσῆλθε, δέπας δ' ἀπέθηκ' ἐνὶ χηλῷ, \n", "content_type": "5-lines"}, {"text": "στῆ δὲ πάροιθ' ἐλθὼν κλισίης, ἔτι δ' ἤθελε θυμῷ \nεἰσιδέειν Τρώων καὶ Ἀχαιῶν φύλοπιν αἰνήν. \nοἳ δ' ἅμα Πατρόκλῳ μεγαλήτορι θωρηχθέντες \nἔστιχον, ὄφρ' ἐν Τρωσὶ μέγα φρονέοντες ὄρουσαν. \nαὐτίκα δὲ σφήκεσσιν ἐοικότες ἐξεχέοντο \n", "content_type": "5-lines"}, {"text": "εἰνοδίοις, οὓς παῖδες ἐριδμαίνωσιν ἔθοντες \nαἰεὶ κερτομέοντες ὁδῷ ἔπι οἰκί' ἔχοντας \nνηπίαχοι:  ξυνὸν δὲ κακὸν πολέεσσι τιθεῖσι. \nτοὺς δ' εἴ περ παρά τίς τε κιὼν ἄνθρωπος ὁδίτης \nκινήσῃ ἀέκων, οἳ δ' ἄλκιμον ἦτορ ἔχοντες \n", "content_type": "5-lines"}, {"text": "πρόσσω πᾶς πέτεται καὶ ἀμύνει οἷσι τέκεσσι. \nτῶν τότε Μυρμιδόνες κραδίην καὶ θυμὸν ἔχοντες \nἐκ νηῶν ἐχέοντο:  βοὴ δ' ἄσβεστος ὀρώρει. \nΠάτροκλος δ' ἑτάροισιν ἐκέκλετο μακρὸν ἀΰσας: \nΜυρμιδόνες ἕταροι Πηληϊάδεω Ἀχιλῆος \n", "content_type": "5-lines"}, {"text": "ἀνέρες ἔστε φίλοι, μνήσασθε δὲ θούριδος ἀλκῆς, \nὡς ἂν Πηλεΐδην τιμήσομεν, ὃς μέγ' ἄριστος \nἈργείων παρὰ νηυσὶ καὶ ἀγχέμαχοι θεράποντες, \nγνῷ δὲ καὶ Ἀτρεΐδης εὐρὺ κρείων Ἀγαμέμνων \nἣν ἄτην, ὅ τ' ἄριστον Ἀχαιῶν οὐδὲν ἔτισεν. \n", "content_type": "5-lines"}, {"text": "ὣς εἰπὼν ὄτρυνε μένος καὶ θυμὸν ἑκάστου, \nἐν δ' ἔπεσον Τρώεσσιν ἀολλέες: ἀμφὶ δὲ νῆες \nσμερδαλέον κονάβησαν ἀϋσάντων ὑπ' Ἀχαιῶν. \nΤρῶες δ' ὡς εἴδοντο Μενοιτίου ἄλκιμον υἱὸν \nαὐτὸν καὶ θεράποντα σὺν ἔντεσι μαρμαίροντας, \n", "content_type": "5-lines"}, {"text": "πᾶσιν ὀρίνθη θυμός, ἐκίνηθεν δὲ φάλαγγες \nἐλπόμενοι παρὰ ναῦφι ποδώκεα Πηλεΐωνα \nμηνιθμὸν μὲν ἀπορρῖψαι, φιλότητα δ' ἑλέσθαι:  \nπάπτηνεν δὲ ἕκαστος ὅπῃ φύγοι αἰπὺν ὄλεθρον. \nΠάτροκλος δὲ πρῶτος ἀκόντισε δουρὶ φαεινῷ \n", "content_type": "5-lines"}, {"text": "ἀντικρὺ κατὰ μέσσον, ὅθι πλεῖστοι κλονέοντο, \nνηῒ πάρα πρυμνῇ μεγαθύμου Πρωτεσιλάου, \nκαὶ βάλε Πυραίχμην, ὃς Παίονας ἱπποκορυστὰς \nἤγαγεν ἐξ Ἀμυδῶνος ἀπ' Ἀξιοῦ εὐρὺ ῥέοντος: \nτὸν βάλε δεξιὸν ὦμον:  ὃ δ' ὕπτιος ἐν κονίῃσι \n", "content_type": "5-lines"}, {"text": "κάππεσεν οἰμώξας, ἕταροι δέ μιν ἀμφεφόβηθεν \nΠαίονες: ἐν γὰρ Πάτροκλος φόβον ἧκεν ἅπασιν \nἡγεμόνα κτείνας, ὃς ἀριστεύεσκε μάχεσθαι. \nἐκ νηῶν δ' ἔλασεν, κατὰ δ' ἔσβεσεν αἰθόμενον πῦρ. \nἡμιδαὴς δ' ἄρα νηῦς λίπετ' αὐτόθι:  τοὶ δὲ φόβηθεν \n", "content_type": "5-lines"}, {"text": "Τρῶες θεσπεσίῳ ὁμάδῳ:  Δαναοὶ δ' ἐπέχυντο \nνῆας ἀνὰ γλαφυράς: ὅμαδος δ' ἀλίαστος ἐτύχθη. \nὡς δ' ὅτ' ἀφ' ὑψηλῆς κορυφῆς ὄρεος μεγάλοιο \nκινήσῃ πυκινὴν νεφέλην στεροπηγερέτα Ζεύς, \nἔκ τ' ἔφανεν πᾶσαι σκοπιαὶ καὶ πρώονες ἄκροι \n", "content_type": "5-lines"}, {"text": "καὶ νάπαι, οὐρανόθεν δ' ἄρ' ὑπερράγη ἄσπετος αἰθήρ, \nὣς Δαναοὶ νηῶν μὲν ἀπωσάμενοι δήϊον πῦρ \nτυτθὸν ἀνέπνευσαν, πολέμου δ' οὐ γίγνετ' ἐρωή:  \nοὐ γάρ πώ τι Τρῶες ἀρηϊφίλων ὑπ' Ἀχαιῶν \nπροτροπάδην φοβέοντο μελαινάων ἀπὸ νηῶν, \n", "content_type": "5-lines"}, {"text": "ἀλλ' ἔτ' ἄρ' ἀνθίσταντο, νεῶν δ' ὑπόεικον ἀνάγκῃ. \nἔνθα δ' ἀνὴρ ἕλεν ἄνδρα κεδασθείσης ὑσμίνης \nἡγεμόνων. πρῶτος δὲ Μενοιτίου ἄλκιμος υἱὸς \nαὐτίκ' ἄρα στρεφθέντος Ἀρηϊλύκου βάλε μηρὸν \nἔγχεϊ ὀξυόεντι, διὰ πρὸ δὲ χαλκὸν ἔλασσε:  \n", "content_type": "5-lines"}, {"text": "ῥῆξεν δ' ὀστέον ἔγχος, ὃ δὲ πρηνὴς ἐπὶ γαίῃ \nκάππεσ':  ἀτὰρ Μενέλαος ἀρήϊος οὖτα Θόαντα \nστέρνον γυμνωθέντα παρ' ἀσπίδα, λῦσε δὲ γυῖα. \nΦυλεΐδης δ' Ἄμφικλον ἐφορμηθέντα δοκεύσας \nἔφθη ὀρεξάμενος πρυμνὸν σκέλος, ἔνθα πάχιστος \n", "content_type": "5-lines"}, {"text": "μυὼν ἀνθρώπου πέλεται:  περὶ δ' ἔγχεος αἰχμῇ \nνεῦρα διεσχίσθη:  τὸν δὲ σκότος ὄσσε κάλυψε. \nΝεστορίδαι δ' ὃ μὲν οὔτασ' Ἀτύμνιον ὀξέϊ δουρὶ \nἈντίλοχος, λαπάρης δὲ διήλασε χάλκεον ἔγχος: \nἤριπε δὲ προπάροιθε. Μάρις δ' αὐτοσχεδὰ δουρὶ \n", "content_type": "5-lines"}, {"text": "Ἀντιλόχῳ ἐπόρουσε κασιγνήτοιο χολωθεὶς \nστὰς πρόσθεν νέκυος: τοῦ δ' ἀντίθεος Θρασυμήδης \nἔφθη ὀρεξάμενος πρὶν οὐτάσαι, οὐδ' ἀφάμαρτεν, \nὦμον ἄφαρ:  πρυμνὸν δὲ βραχίονα δουρὸς ἀκωκὴ \nδρύψ' ἀπὸ μυώνων, ἀπὸ δ' ὀστέον ἄχρις ἄραξε:  \n", "content_type": "5-lines"}, {"text": "δούπησεν δὲ πεσών, κατὰ δὲ σκότος ὄσσε κάλυψεν. \nὣς τὼ μὲν δοιοῖσι κασιγνήτοισι δαμέντε \nβήτην εἰς Ἔρεβος Σαρπηδόνος ἐσθλοὶ ἑταῖροι \nυἷες ἀκοντισταὶ Ἀμισωδάρου, ὅς ῥα Χίμαιραν \nθρέψεν ἀμαιμακέτην πολέσιν κακὸν ἀνθρώποισιν. \n", "content_type": "5-lines"}, {"text": "Αἴας δὲ Κλεόβουλον Ὀϊλιάδης ἐπορούσας \nζωὸν ἕλε βλαφθέντα κατὰ κλόνον:  ἀλλά οἱ αὖθι \nλῦσε μένος πλήξας ξίφει αὐχένα κωπήεντι. \nπᾶν δ' ὑπεθερμάνθη ξίφος αἵματι:  τὸν δὲ κατ' ὄσσε \nἔλλαβε πορφύρεος θάνατος καὶ μοῖρα κραταιή. \n", "content_type": "5-lines"}, {"text": "Πηνέλεως δὲ Λύκων τε συνέδραμον:  ἔγχεσι μὲν γὰρ \nἤμβροτον ἀλλήλων, μέλεον δ' ἠκόντισαν ἄμφω:  \nτὼ δ' αὖτις ξιφέεσσι συνέδραμον. ἔνθα Λύκων μὲν \nἱπποκόμου κόρυθος φάλον ἤλασεν, ἀμφὶ δὲ καυλὸν \nφάσγανον ἐρραίσθη:  ὃ δ' ὑπ' οὔατος αὐχένα θεῖνε \n", "content_type": "5-lines"}, {"text": "Πηνέλεως, πᾶν δ' εἴσω ἔδυ ξίφος, ἔσχεθε δ' οἶον \nδέρμα, παρηέρθη δὲ κάρη, ὑπέλυντο δὲ γυῖα. \nΜηριόνης δ' Ἀκάμαντα κιχεὶς ποσὶ καρπαλίμοισι \nνύξ' ἵππων ἐπιβησόμενον κατὰ δεξιὸν ὦμον:  \nἤριπε δ' ἐξ ὀχέων, κατὰ δ' ὀφθαλμῶν κέχυτ' ἀχλύς. \n", "content_type": "5-lines"}, {"text": "Ἰδομενεὺς δ' Ἐρύμαντα κατὰ στόμα νηλέϊ χαλκῷ \nνύξε:  τὸ δ' ἀντικρὺ δόρυ χάλκεον ἐξεπέρησε \nνέρθεν ὑπ' ἐγκεφάλοιο, κέασσε δ' ἄρ' ὀστέα λευκά:  \nἐκ δ' ἐτίναχθεν ὀδόντες, ἐνέπλησθεν δέ οἱ ἄμφω \nαἵματος ὀφθαλμοί:  τὸ δ' ἀνὰ στόμα καὶ κατὰ ῥῖνας \n", "content_type": "5-lines"}, {"text": "πρῆσε χανών:  θανάτου δὲ μέλαν νέφος ἀμφεκάλυψεν. \nοὗτοι ἄρ' ἡγεμόνες Δαναῶν ἕλον ἄνδρα ἕκαστος. \nὡς δὲ λύκοι ἄρνεσσιν ἐπέχραον ἢ ἐρίφοισι \nσίνται ὑπ' ἐκ μήλων αἱρεύμενοι, αἵ τ' ἐν ὄρεσσι \nποιμένος ἀφραδίῃσι διέτμαγεν:  οἳ δὲ ἰδόντες \n", "content_type": "5-lines"}, {"text": "αἶψα διαρπάζουσιν ἀνάλκιδα θυμὸν ἐχούσας: \nὣς Δαναοὶ Τρώεσσιν ἐπέχραον:  οἳ δὲ φόβοιο \nδυσκελάδου μνήσαντο, λάθοντο δὲ θούριδος ἀλκῆς. \nΑἴας δ' ὃ μέγας αἰὲν ἐφ' Ἕκτορι χαλκοκορυστῇ \nἵετ' ἀκοντίσσαι:  ὃ δὲ ἰδρείῃ πολέμοιο \n", "content_type": "5-lines"}, {"text": "ἀσπίδι ταυρείῃ κεκαλυμμένος εὐρέας ὤμους \nσκέπτετ' ὀϊστῶν τε ῥοῖζον καὶ δοῦπον ἀκόντων. \nἦ μὲν δὴ γίγνωσκε μάχης ἑτεραλκέα νίκην:  \nἀλλὰ καὶ ὧς ἀνέμιμνε, σάω δ' ἐρίηρας ἑταίρους. \nὡς δ' ὅτ' ἀπ' Οὐλύμπου νέφος ἔρχεται οὐρανὸν εἴσω \n", "content_type": "5-lines"}, {"text": "αἰθέρος ἐκ δίης, ὅτε τε Ζεὺς λαίλαπα τείνῃ, \nὣς τῶν ἐκ νηῶν γένετο ἰαχή τε φόβος τε, \nοὐδὲ κατὰ μοῖραν πέραον πάλιν. Ἕκτορα δ' ἵπποι \nἔκφερον ὠκύποδες σὺν τεύχεσι, λεῖπε δὲ λαὸν \nΤρωϊκόν, οὓς ἀέκοντας ὀρυκτὴ τάφρος ἔρυκε. \n", "content_type": "5-lines"}, {"text": "πολλοὶ δ' ἐν τάφρῳ ἐρυσάρματες ὠκέες ἵπποι \nἄξαντ' ἐν πρώτῳ ῥυμῷ λίπον ἅρματ' ἀνάκτων, \nΠάτροκλος δ' ἕπετο σφεδανὸν Δαναοῖσι κελεύων \nΤρωσὶ κακὰ φρονέων:  οἳ δὲ ἰαχῇ τε φόβῳ τε \nπάσας πλῆσαν ὁδούς, ἐπεὶ ἂρ τμάγεν:  ὕψι δ' ἀέλλη \n", "content_type": "5-lines"}, {"text": "σκίδναθ' ὑπὸ νεφέων, τανύοντο δὲ μώνυχες ἵπποι \nἄψορρον προτὶ ἄστυ νεῶν ἄπο καὶ κλισιάων. \nΠάτροκλος δ' ᾗ πλεῖστον ὀρινόμενον ἴδε λαόν, \nτῇ ῥ' ἔχ' ὁμοκλήσας: ὑπὸ δ' ἄξοσι φῶτες ἔπιπτον \nπρηνέες ἐξ ὀχέων, δίφροι δ' ἀνακυμβαλίαζον. \n", "content_type": "5-lines"}, {"text": "ἀντικρὺ δ' ἄρα τάφρον ὑπέρθορον ὠκέες ἵπποι \nἄμβροτοι, οὓς Πηλῆϊ θεοὶ δόσαν ἀγλαὰ δῶρα, \nπρόσσω ἱέμενοι, ἐπὶ δ' Ἕκτορι κέκλετο θυμός: \nἵετο γὰρ βαλέειν:  τὸν δ' ἔκφερον ὠκέες ἵπποι. \nὡς δ' ὑπὸ λαίλαπι πᾶσα κελαινὴ βέβριθε χθὼν \n", "content_type": "5-lines"}, {"text": "ἤματ' ὀπωρινῷ, ὅτε λαβρότατον χέει ὕδωρ \nΖεύς, ὅτε δή ῥ' ἄνδρεσσι κοτεσσάμενος χαλεπήνῃ, \nοἳ βίῃ εἰν ἀγορῇ σκολιὰς κρίνωσι θέμιστας, \nἐκ δὲ δίκην ἐλάσωσι θεῶν ὄπιν οὐκ ἀλέγοντες: \nτῶν δέ τε πάντες μὲν ποταμοὶ πλήθουσι ῥέοντες, \n", "content_type": "5-lines"}, {"text": "πολλὰς δὲ κλιτῦς τότ' ἀποτμήγουσι χαράδραι, \nἐς δ' ἅλα πορφυρέην μεγάλα στενάχουσι ῥέουσαι \nἐξ ὀρέων ἐπικάρ, μινύθει δέ τε ἔργ' ἀνθρώπων:  \nὣς ἵπποι Τρῳαὶ μεγάλα στενάχοντο θέουσαι. \nΠάτροκλος δ' ἐπεὶ οὖν πρώτας ἐπέκερσε φάλαγγας, \n", "content_type": "5-lines"}, {"text": "ἂψ ἐπὶ νῆας ἔεργε παλιμπετές, οὐδὲ πόληος \nεἴα ἱεμένους ἐπιβαινέμεν, ἀλλὰ μεσηγὺ \nνηῶν καὶ ποταμοῦ καὶ τείχεος ὑψηλοῖο \nκτεῖνε μεταΐσσων, πολέων δ' ἀπετίνυτο ποινήν. \nἔνθ' ἤτοι Πρόνοον πρῶτον βάλε δουρὶ φαεινῷ \n", "content_type": "5-lines"}, {"text": "στέρνον γυμνωθέντα παρ' ἀσπίδα, λῦσε δὲ γυῖα:  \nδούπησεν δὲ πεσών:  ὃ δὲ Θέστορα Ἤνοπος υἱὸν \nδεύτερον ὁρμηθείς: ὃ μὲν εὐξέστῳ ἐνὶ δίφρῳ \nἧστο ἀλείς: ἐκ γὰρ πλήγη φρένας, ἐκ δ' ἄρα χειρῶν \nἡνία ἠΐχθησαν:  ὃ δ' ἔγχεϊ νύξε παραστὰς \n", "content_type": "5-lines"}, {"text": "γναθμὸν δεξιτερόν, διὰ δ' αὐτοῦ πεῖρεν ὀδόντων, \nἕλκε δὲ δουρὸς ἑλὼν ὑπὲρ ἄντυγος, ὡς ὅτε τις φὼς \nπέτρῃ ἔπι προβλῆτι καθήμενος ἱερὸν ἰχθὺν \nἐκ πόντοιο θύραζε λίνῳ καὶ ἤνοπι χαλκῷ:  \nὣς ἕλκ' ἐκ δίφροιο κεχηνότα δουρὶ φαεινῷ, \n", "content_type": "5-lines"}, {"text": "κὰδ δ' ἄρ' ἐπὶ στόμ' ἔωσε:  πεσόντα δέ μιν λίπε θυμός. \nαὐτὰρ ἔπειτ' Ἐρύλαον ἐπεσσύμενον βάλε πέτρῳ \nμέσσην κὰκ κεφαλήν:  ἣ δ' ἄνδιχα πᾶσα κεάσθη \nἐν κόρυθι βριαρῇ:  ὃ δ' ἄρα πρηνὴς ἐπὶ γαίῃ \nκάππεσεν, ἀμφὶ δέ μιν θάνατος χύτο θυμοραϊστής. \n", "content_type": "5-lines"}, {"text": "αὐτὰρ ἔπειτ' Ἐρύμαντα καὶ Ἀμφοτερὸν καὶ Ἐπάλτην \nΤληπόλεμόν τε Δαμαστορίδην Ἐχίον τε Πύριν τε \nἸφέα τ' Εὔιππόν τε καὶ Ἀργεάδην Πολύμηλον \nπάντας ἐπασσυτέρους πέλασε χθονὶ πουλυβοτείρῃ. \nΣαρπηδὼν δ' ὡς οὖν ἴδ' ἀμιτροχίτωνας ἑταίρους \n", "content_type": "5-lines"}, {"text": "χέρσ' ὕπο Πατρόκλοιο Μενοιτιάδαο δαμέντας, \nκέκλετ' ἄρ' ἀντιθέοισι καθαπτόμενος Λυκίοισιν:  \nαἰδὼς ὦ Λύκιοι:  πόσε φεύγετε; νῦν θοοὶ ἔστε. \nἀντήσω γὰρ ἐγὼ τοῦδ' ἀνέρος, ὄφρα δαείω \nὅς τις ὅδε κρατέει καὶ δὴ κακὰ πολλὰ ἔοργε \n", "content_type": "5-lines"}, {"text": "Τρῶας, ἐπεὶ πολλῶν τε καὶ ἐσθλῶν γούνατ' ἔλυσεν. \nἦ ῥα, καὶ ἐξ ὀχέων σὺν τεύχεσιν ἆλτο χαμᾶζε. \nΠάτροκλος δ' ἑτέρωθεν ἐπεὶ ἴδεν ἔκθορε δίφρου. \nοἳ δ' ὥς τ' αἰγυπιοὶ γαμψώνυχες ἀγκυλοχεῖλαι \nπέτρῃ ἐφ' ὑψηλῇ μεγάλα κλάζοντε μάχωνται, \n", "content_type": "5-lines"}, {"text": "ὣς οἳ κεκλήγοντες ἐπ' ἀλλήλοισιν ὄρουσαν. \nτοὺς δὲ ἰδὼν ἐλέησε Κρόνου πάϊς ἀγκυλομήτεω, \nἭρην δὲ προσέειπε κασιγνήτην ἄλοχόν τε:  \nὤ μοι ἐγών, ὅ τέ μοι Σαρπηδόνα φίλτατον ἀνδρῶν \nμοῖρ' ὑπὸ Πατρόκλοιο Μενοιτιάδαο δαμῆναι. \n", "content_type": "5-lines"}, {"text": "διχθὰ δέ μοι κραδίη μέμονε φρεσὶν ὁρμαίνοντι, \nἤ μιν ζωὸν ἐόντα μάχης ἄπο δακρυοέσσης \nθείω ἀναρπάξας Λυκίης ἐν πίονι δήμῳ, \nἦ ἤδη ὑπὸ χερσὶ Μενοιτιάδαο δαμάσσω. \nτὸν δ' ἠμείβετ' ἔπειτα βοῶπις πότνια Ἥρη:  \n", "content_type": "5-lines"}, {"text": "αἰνότατε Κρονίδη ποῖον τὸν μῦθον ἔειπες. \nἄνδρα θνητὸν ἐόντα πάλαι πεπρωμένον αἴσῃ \nἂψ ἐθέλεις θανάτοιο δυσηχέος ἐξαναλῦσαι; \nἔρδ':  ἀτὰρ οὔ τοι πάντες ἐπαινέομεν θεοὶ ἄλλοι. \nἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:  \n", "content_type": "5-lines"}, {"text": "αἴ κε ζὼν πέμψῃς Σαρπηδόνα ὃν δὲ δόμον δέ, \nφράζεο μή τις ἔπειτα θεῶν ἐθέλῃσι καὶ ἄλλος \nπέμπειν ὃν φίλον υἱὸν ἀπὸ κρατερῆς ὑσμίνης: \nπολλοὶ γὰρ περὶ ἄστυ μέγα Πριάμοιο μάχονται \nυἱέες ἀθανάτων, τοῖσιν κότον αἰνὸν ἐνήσεις. \n", "content_type": "5-lines"}, {"text": "ἀλλ' εἴ τοι φίλος ἐστί, τεὸν δ' ὀλοφύρεται ἦτορ, \nἤτοι μέν μιν ἔασον ἐνὶ κρατερῇ ὑσμίνῃ \nχέρσ' ὕπο Πατρόκλοιο Μενοιτιάδαο δαμῆναι:  \nαὐτὰρ ἐπὴν δὴ τόν γε λίπῃ ψυχή τε καὶ αἰών, \nπέμπειν μιν θάνατόν τε φέρειν καὶ νήδυμον ὕπνον \n", "content_type": "5-lines"}, {"text": "εἰς ὅ κε δὴ Λυκίης εὐρείης δῆμον ἵκωνται, \nἔνθά ἑ ταρχύσουσι κασίγνητοί τε ἔται τε \nτύμβῳ τε στήλῃ τε:  τὸ γὰρ γέρας ἐστὶ θανόντων. \nὣς ἔφατ', οὐδ' ἀπίθησε πατὴρ ἀνδρῶν τε θεῶν τε:  \nαἱματοέσσας δὲ ψιάδας κατέχευεν ἔραζε \n", "content_type": "5-lines"}, {"text": "παῖδα φίλον τιμῶν, τόν οἱ Πάτροκλος ἔμελλε \nφθίσειν ἐν Τροίῃ ἐριβώλακι τηλόθι πάτρης. \nοἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες, \nἔνθ' ἤτοι Πάτροκλος ἀγακλειτὸν Θρασύμηλον, \nὅς ῥ' ἠῢς θεράπων Σαρπηδόνος ἦεν ἄνακτος, \n", "content_type": "5-lines"}, {"text": "τὸν βάλε νείαιραν κατὰ γαστέρα, λῦσε δὲ γυῖα. \nΣαρπηδὼν δ' αὐτοῦ μὲν ἀπήμβροτε δουρὶ φαεινῷ \nδεύτερον ὁρμηθείς, ὃ δὲ Πήδασον οὔτασεν ἵππον \nἔγχεϊ δεξιὸν ὦμον:  ὃ δ' ἔβραχε θυμὸν ἀΐσθων, \nκὰδ δ' ἔπεσ' ἐν κονίῃσι μακών, ἀπὸ δ' ἔπτατο θυμός. \n", "content_type": "5-lines"}, {"text": "τὼ δὲ διαστήτην, κρίκε δὲ ζυγόν, ἡνία δέ σφι \nσύγχυτ', ἐπεὶ δὴ κεῖτο παρήορος ἐν κονίῃσι. \nτοῖο μὲν Αὐτομέδων δουρικλυτὸς εὕρετο τέκμωρ:  \nσπασσάμενος τανύηκες ἄορ παχέος παρὰ μηροῦ \nἀΐξας ἀπέκοψε παρήορον οὐδ' ἐμάτησε:  \n", "content_type": "5-lines"}, {"text": "τὼ δ' ἰθυνθήτην, ἐν δὲ ῥυτῆρσι τάνυσθεν:  \nτὼ δ' αὖτις συνίτην ἔριδος πέρι θυμοβόροιο. \nἔνθ' αὖ Σαρπηδὼν μὲν ἀπήμβροτε δουρὶ φαεινῷ, \nΠατρόκλου δ' ὑπὲρ ὦμον ἀριστερὸν ἤλυθ' ἀκωκὴ \nἔγχεος, οὐδ' ἔβαλ' αὐτόν:  ὃ δ' ὕστερος ὄρνυτο χαλκῷ \n", "content_type": "5-lines"}, {"text": "Πάτροκλος: τοῦ δ' οὐχ ἅλιον βέλος ἔκφυγε χειρός, \nἀλλ' ἔβαλ' ἔνθ' ἄρα τε φρένες ἔρχαται ἀμφ' ἁδινὸν κῆρ. \nἤριπε δ' ὡς ὅτε τις δρῦς ἤριπεν ἢ ἀχερωῒς \nἠὲ πίτυς βλωθρή, τήν τ' οὔρεσι τέκτονες ἄνδρες \nἐξέταμον πελέκεσσι νεήκεσι νήϊον εἶναι:  \n", "content_type": "5-lines"}, {"text": "ὣς ὃ πρόσθ' ἵππων καὶ δίφρου κεῖτο τανυσθεὶς \nβεβρυχὼς κόνιος δεδραγμένος αἱματοέσσης. \nἠΰτε ταῦρον ἔπεφνε λέων ἀγέληφι μετελθὼν \nαἴθωνα μεγάθυμον ἐν εἰλιπόδεσσι βόεσσι, \nὤλετό τε στενάχων ὑπὸ γαμφηλῇσι λέοντος, \n", "content_type": "5-lines"}, {"text": "ὣς ὑπὸ Πατρόκλῳ Λυκίων ἀγὸς ἀσπιστάων \nκτεινόμενος μενέαινε, φίλον δ' ὀνόμηνεν ἑταῖρον:  \nΓλαῦκε πέπον πολεμιστὰ μετ' ἀνδράσι νῦν σε μάλα χρὴ \nαἰχμητήν τ' ἔμεναι καὶ θαρσαλέον πολεμιστήν:  \nνῦν τοι ἐελδέσθω πόλεμος κακός, εἰ θοός ἐσσι. \n", "content_type": "5-lines"}, {"text": "πρῶτα μὲν ὄτρυνον Λυκίων ἡγήτορας ἄνδρας \nπάντῃ ἐποιχόμενος Σαρπηδόνος ἀμφιμάχεσθαι:  \nαὐτὰρ ἔπειτα καὶ αὐτὸς ἐμεῦ πέρι μάρναο χαλκῷ. \nσοὶ γὰρ ἐγὼ καὶ ἔπειτα κατηφείη καὶ ὄνειδος \nἔσσομαι ἤματα πάντα διαμπερές, εἴ κέ μ' Ἀχαιοὶ \n", "content_type": "5-lines"}, {"text": "τεύχεα συλήσωσι νεῶν ἐν ἀγῶνι πεσόντα. \nἀλλ' ἔχεο κρατερῶς, ὄτρυνε δὲ λαὸν ἅπαντα. \nὣς ἄρα μιν εἰπόντα τέλος θανάτοιο κάλυψεν \nὀφθαλμοὺς ῥῖνάς θ':  ὃ δὲ λὰξ ἐν στήθεσι βαίνων \nἐκ χροὸς ἕλκε δόρυ, προτὶ δὲ φρένες αὐτῷ ἕποντο:  \n", "content_type": "5-lines"}, {"text": "τοῖο δ' ἅμα ψυχήν τε καὶ ἔγχεος ἐξέρυσ' αἰχμήν. \nΜυρμιδόνες δ' αὐτοῦ σχέθον ἵππους φυσιόωντας \nἱεμένους φοβέεσθαι, ἐπεὶ λίπον ἅρματ' ἀνάκτων. \nΓλαύκῳ δ' αἰνὸν ἄχος γένετο φθογγῆς ἀΐοντι:  \nὠρίνθη δέ οἱ ἦτορ ὅ τ' οὐ δύνατο προσαμῦναι. \n", "content_type": "5-lines"}, {"text": "χειρὶ δ' ἑλὼν ἐπίεζε βραχίονα:  τεῖρε γὰρ αὐτὸν \nἕλκος, ὃ δή μιν Τεῦκρος ἐπεσσύμενον βάλεν ἰῷ \nτείχεος ὑψηλοῖο, ἀρὴν ἑτάροισιν ἀμύνων. \nεὐχόμενος δ' ἄρα εἶπεν ἑκηβόλῳ Ἀπόλλωνι:  \nκλῦθι ἄναξ ὅς που Λυκίης ἐν πίονι δήμῳ \n", "content_type": "5-lines"}, {"text": "εἲς ἢ ἐνὶ Τροίῃ:  δύνασαι δὲ σὺ πάντοσ' ἀκούειν \nἀνέρι κηδομένῳ, ὡς νῦν ἐμὲ κῆδος ἱκάνει. \nἕλκος μὲν γὰρ ἔχω τόδε καρτερόν, ἀμφὶ δέ μοι χεὶρ \nὀξείῃς ὀδύνῃσιν ἐλήλαται, οὐδέ μοι αἷμα \nτερσῆναι δύναται, βαρύθει δέ μοι ὦμος ὑπ' αὐτοῦ:  \n", "content_type": "5-lines"}, {"text": "ἔγχος δ' οὐ δύναμαι σχεῖν ἔμπεδον, οὐδὲ μάχεσθαι \nἐλθὼν δυσμενέεσσιν. ἀνὴρ δ' ὤριστος ὄλωλε \nΣαρπηδὼν Διὸς υἱός: ὃ δ' οὐ οὗ παιδὸς ἀμύνει. \nἀλλὰ σύ πέρ μοι ἄναξ τόδε καρτερὸν ἕλκος ἄκεσσαι, \nκοίμησον δ' ὀδύνας, δὸς δὲ κράτος, ὄφρ' ἑτάροισι \n", "content_type": "5-lines"}, {"text": "κεκλόμενος Λυκίοισιν ἐποτρύνω πολεμίζειν, \nαὐτός τ' ἀμφὶ νέκυι κατατεθνηῶτι μάχωμαι. \nὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων. \nαὐτίκα παῦσ' ὀδύνας ἀπὸ δ' ἕλκεος ἀργαλέοιο \nαἷμα μέλαν τέρσηνε, μένος δέ οἱ ἔμβαλε θυμῷ. \n", "content_type": "5-lines"}, {"text": "Γλαῦκος δ' ἔγνω ᾗσιν ἐνὶ φρεσὶ γήθησέν τε \nὅττί οἱ ὦκ' ἤκουσε μέγας θεὸς εὐξαμένοιο. \nπρῶτα μὲν ὄτρυνεν Λυκίων ἡγήτορας ἄνδρας \nπάντῃ ἐποιχόμενος Σαρπηδόνος ἀμφιμάχεσθαι:  \nαὐτὰρ ἔπειτα μετὰ Τρῶας κίε μακρὰ βιβάσθων \n", "content_type": "5-lines"}, {"text": "Πουλυδάμαντ' ἔπι Πανθοΐδην καὶ Ἀγήνορα δῖον, \nβῆ δὲ μετ' Αἰνείαν τε καὶ Ἕκτορα χαλκοκορυστήν, \nἀγχοῦ δ' ἱστάμενος ἔπεα πτερόεντα προσηύδα:  \nἝκτορ νῦν δὴ πάγχυ λελασμένος εἰς ἐπικούρων, \nοἳ σέθεν εἵνεκα τῆλε φίλων καὶ πατρίδος αἴης \n", "content_type": "5-lines"}, {"text": "θυμὸν ἀποφθινύθουσι:  σὺ δ' οὐκ ἐθέλεις ἐπαμύνειν. \nκεῖται Σαρπηδὼν Λυκίων ἀγὸς ἀσπιστάων, \nὃς Λυκίην εἴρυτο δίκῃσί τε καὶ σθένεϊ ᾧ:  \nτὸν δ' ὑπὸ Πατρόκλῳ δάμασ' ἔγχεϊ χάλκεος Ἄρης. \nἀλλὰ φίλοι πάρστητε, νεμεσσήθητε δὲ θυμῷ, \n", "content_type": "5-lines"}, {"text": "μὴ ἀπὸ τεύχε' ἕλωνται, ἀεικίσσωσι δὲ νεκρὸν \nΜυρμιδόνες, Δαναῶν κεχολωμένοι ὅσσοι ὄλοντο, \nτοὺς ἐπὶ νηυσὶ θοῇσιν ἐπέφνομεν ἐγχείῃσιν. \nὣς ἔφατο, Τρῶας δὲ κατὰ κρῆθεν λάβε πένθος \nἄσχετον, οὐκ ἐπιεικτόν, ἐπεί σφισιν ἕρμα πόληος \n", "content_type": "5-lines"}, {"text": "ἔσκε καὶ ἀλλοδαπός περ ἐών:  πολέες γὰρ ἅμ' αὐτῷ \nλαοὶ ἕποντ', ἐν δ' αὐτὸς ἀριστεύεσκε μάχεσθαι:  \nβὰν δ' ἰθὺς Δαναῶν λελιημένοι:  ἦρχε δ' ἄρά σφιν \nἝκτωρ χωόμενος Σαρπηδόνος. αὐτὰρ Ἀχαιοὺς \nὦρσε Μενοιτιάδεω Πατροκλῆος λάσιον κῆρ:  \n", "content_type": "5-lines"}, {"text": "Αἴαντε πρώτω προσέφη μεμαῶτε καὶ αὐτώ:  \nΑἴαντε νῦν σφῶϊν ἀμύνεσθαι φίλον ἔστω, \nοἷοί περ πάρος ἦτε μετ' ἀνδράσιν ἢ καὶ ἀρείους. \nκεῖται ἀνὴρ ὃς πρῶτος ἐσήλατο τεῖχος Ἀχαιῶν \nΣαρπηδών:  ἀλλ' εἴ μιν ἀεικισσαίμεθ' ἑλόντες, \n", "content_type": "5-lines"}, {"text": "τεύχεά τ' ὤμοιιν ἀφελοίμεθα, καί τιν' ἑταίρων \nαὐτοῦ ἀμυνομένων δαμασαίμεθα νηλέϊ χαλκῷ. \nὣς ἔφαθ', οἳ δὲ καὶ αὐτοὶ ἀλέξασθαι μενέαινον. \nοἳ δ' ἐπεὶ ἀμφοτέρωθεν ἐκαρτύναντο φάλαγγας \nΤρῶες καὶ Λύκιοι καὶ Μυρμιδόνες καὶ Ἀχαιοί, \n", "content_type": "5-lines"}, {"text": "σύμβαλον ἀμφὶ νέκυι κατατεθνηῶτι μάχεσθαι \nδεινὸν ἀΰσαντες: μέγα δ' ἔβραχε τεύχεα φωτῶν. \nΖεὺς δ' ἐπὶ νύκτ' ὀλοὴν τάνυσε κρατερῇ ὑσμίνῃ, \nὄφρα φίλῳ περὶ παιδὶ μάχης ὀλοὸς πόνος εἴη. \nὦσαν δὲ πρότεροι Τρῶες ἑλίκωπας Ἀχαιούς: \n", "content_type": "5-lines"}, {"text": "βλῆτο γὰρ οὔ τι κάκιστος ἀνὴρ μετὰ Μυρμιδόνεσσιν \nυἱὸς Ἀγακλῆος μεγαθύμου δῖος Ἐπειγεύς, \nὅς ῥ' ἐν Βουδείῳ εὖ ναιομένῳ ἤνασσε \nτὸ πρίν:  ἀτὰρ τότε γ' ἐσθλὸν ἀνεψιὸν ἐξεναρίξας \nἐς Πηλῆ' ἱκέτευσε καὶ ἐς Θέτιν ἀργυρόπεζαν:  \n", "content_type": "5-lines"}, {"text": "οἳ δ' ἅμ' Ἀχιλλῆϊ ῥηξήνορι πέμπον ἕπεσθαι \nἼλιον εἰς εὔπωλον, ἵνα Τρώεσσι μάχοιτο. \nτόν ῥα τόθ' ἁπτόμενον νέκυος βάλε φαίδιμος Ἕκτωρ \nχερμαδίῳ κεφαλήν:  ἣ δ' ἄνδιχα πᾶσα κεάσθη \nἐν κόρυθι βριαρῇ:  ὃ δ' ἄρα πρηνὴς ἐπὶ νεκρῷ \n", "content_type": "5-lines"}, {"text": "κάππεσεν, ἀμφὶ δέ μιν θάνατος χύτο θυμοραϊστής. \nΠατρόκλῳ δ' ἄρ' ἄχος γένετο φθιμένου ἑτάροιο, \nἴθυσεν δὲ διὰ προμάχων ἴρηκι ἐοικὼς \nὠκέϊ, ὅς τ' ἐφόβησε κολοιούς τε ψῆράς τε:  \nὣς ἰθὺς Λυκίων Πατρόκλεες ἱπποκέλευθε \n", "content_type": "5-lines"}, {"text": "ἔσσυο καὶ Τρώων, κεχόλωσο δὲ κῆρ ἑτάροιο. \nκαί ῥ' ἔβαλε Σθενέλαον Ἰθαιμένεος φίλον υἱὸν \nαὐχένα χερμαδίῳ, ῥῆξεν δ' ἀπὸ τοῖο τένοντας. \nχώρησαν δ' ὑπό τε πρόμαχοι καὶ φαίδιμος Ἕκτωρ. \nὅσση δ' αἰγανέης ῥιπὴ ταναοῖο τέτυκται, \n", "content_type": "5-lines"}, {"text": "ἥν ῥά τ' ἀνὴρ ἀφέῃ πειρώμενος ἢ ἐν ἀέθλῳ \nἠὲ καὶ ἐν πολέμῳ δηΐων ὕπο θυμοραϊστέων, \nτόσσον ἐχώρησαν Τρῶες, ὤσαντο δ' Ἀχαιοί. \nΓλαῦκος δὲ πρῶτος Λυκίων ἀγὸς ἀσπιστάων \nἐτράπετ', ἔκτεινεν δὲ Βαθυκλῆα μεγάθυμον \n", "content_type": "5-lines"}, {"text": "Χάλκωνος φίλον υἱόν, ὃς Ἑλλάδι οἰκία ναίων \nὄλβῳ τε πλούτῳ τε μετέπρεπε Μυρμιδόνεσσι. \nτὸν μὲν ἄρα Γλαῦκος στῆθος μέσον οὔτασε δουρὶ \nστρεφθεὶς ἐξαπίνης, ὅτε μιν κατέμαρπτε διώκων:  \nδούπησεν δὲ πεσών:  πυκινὸν δ' ἄχος ἔλλαβ' Ἀχαιούς, \n", "content_type": "5-lines"}, {"text": "ὡς ἔπεσ' ἐσθλὸς ἀνήρ:  μέγα δὲ Τρῶες κεχάροντο, \nστὰν δ' ἀμφ' αὐτὸν ἰόντες ἀολλέες: οὐδ' ἄρ' Ἀχαιοὶ \nἀλκῆς ἐξελάθοντο, μένος δ' ἰθὺς φέρον αὐτῶν. \nἔνθ' αὖ Μηριόνης Τρώων ἕλεν ἄνδρα κορυστὴν \nΛαόγονον θρασὺν υἱὸν Ὀνήτορος, ὃς Διὸς ἱρεὺς \n", "content_type": "5-lines"}, {"text": "Ἰδαίου ἐτέτυκτο, θεὸς δ' ὣς τίετο δήμῳ. \nτὸν βάλ' ὑπὸ γναθμοῖο καὶ οὔατος: ὦκα δὲ θυμὸς \nᾤχετ' ἀπὸ μελέων, στυγερὸς δ' ἄρα μιν σκότος εἷλεν. \nΑἰνείας δ' ἐπὶ Μηριόνῃ δόρυ χάλκεον ἧκεν:  \nἔλπετο γὰρ τεύξεσθαι ὑπασπίδια προβιβῶντος. \n", "content_type": "5-lines"}, {"text": "ἀλλ' ὃ μὲν ἄντα ἰδὼν ἠλεύατο χάλκεον ἔγχος: \nπρόσσω γὰρ κατέκυψε, τὸ δ' ἐξόπιθεν δόρυ μακρὸν \nοὔδει ἐνισκίμφθη, ἐπὶ δ' οὐρίαχος πελεμίχθη \nἔγχεος: ἔνθα δ' ἔπειτ' ἀφίει μένος ὄβριμος Ἄρης. \nαἰχμὴ δ' Αἰνείαο κραδαινομένη κατὰ γαίης \n", "content_type": "5-lines"}, {"text": "ᾤχετ', ἐπεί ῥ' ἅλιον στιβαρῆς ἀπὸ χειρὸς ὄρουσεν. \nΑἰνείας δ' ἄρα θυμὸν ἐχώσατο φώνησέν τε:  \nΜηριόνη τάχα κέν σε καὶ ὀρχηστήν περ ἐόντα \nἔγχος ἐμὸν κατέπαυσε διαμπερές, εἴ σ' ἔβαλόν περ. \nτὸν δ' αὖ Μηριόνης δουρικλυτὸς ἀντίον ηὔδα:  \n", "content_type": "5-lines"}, {"text": "Αἰνεία χαλεπόν σε καὶ ἴφθιμόν περ ἐόντα \nπάντων ἀνθρώπων σβέσσαι μένος, ὅς κέ σευ ἄντα \nἔλθῃ ἀμυνόμενος: θνητὸς δέ νυ καὶ σὺ τέτυξαι. \nεἰ καὶ ἐγώ σε βάλοιμι τυχὼν μέσον ὀξέϊ χαλκῷ, \nαἶψά κε καὶ κρατερός περ ἐὼν καὶ χερσὶ πεποιθὼς \n", "content_type": "5-lines"}, {"text": "εὖχος ἐμοὶ δοίης, ψυχὴν δ' Ἄϊδι κλυτοπώλῳ. \nὣς φάτο, τὸν δ' ἐνένιπε Μενοιτίου ἄλκιμος υἱός: \nΜηριόνη τί σὺ ταῦτα καὶ ἐσθλὸς ἐὼν ἀγορεύεις; \nὦ πέπον οὔ τοι Τρῶες ὀνειδείοις ἐπέεσσι \nνεκροῦ χωρήσουσι:  πάρος τινὰ γαῖα καθέξει. \n", "content_type": "5-lines"}, {"text": "ἐν γὰρ χερσὶ τέλος πολέμου, ἐπέων δ' ἐνὶ βουλῇ:  \nτὼ οὔ τι χρὴ μῦθον ὀφέλλειν, ἀλλὰ μάχεσθαι. \nὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς. \nτῶν δ' ὥς τε δρυτόμων ἀνδρῶν ὀρυμαγδὸς ὀρώρει \nοὔρεος ἐν βήσσῃς, ἕκαθεν δέ τε γίγνετ' ἀκουή, \n", "content_type": "5-lines"}, {"text": "ὣς τῶν ὄρνυτο δοῦπος ἀπὸ χθονὸς εὐρυοδείης \nχαλκοῦ τε ῥινοῦ τε βοῶν τ' εὐποιητάων, \nνυσσομένων ξίφεσίν τε καὶ ἔγχεσιν ἀμφιγύοισιν. \nοὐδ' ἂν ἔτι φράδμων περ ἀνὴρ Σαρπηδόνα δῖον \nἔγνω, ἐπεὶ βελέεσσι καὶ αἵματι καὶ κονίῃσιν \n", "content_type": "5-lines"}, {"text": "ἐκ κεφαλῆς εἴλυτο διαμπερὲς ἐς πόδας ἄκρους. \nοἳ δ' αἰεὶ περὶ νεκρὸν ὁμίλεον, ὡς ὅτε μυῖαι \nσταθμῷ ἔνι βρομέωσι περιγλαγέας κατὰ πέλλας \nὥρῃ ἐν εἰαρινῇ, ὅτε τε γλάγος ἄγγεα δεύει:  \nὣς ἄρα τοὶ περὶ νεκρὸν ὁμίλεον, οὐδέ ποτε Ζεὺς \n", "content_type": "5-lines"}, {"text": "τρέψεν ἀπὸ κρατερῆς ὑσμίνης ὄσσε φαεινώ, \nἀλλὰ κατ' αὐτοὺς αἰὲν ὅρα καὶ φράζετο θυμῷ, \nπολλὰ μάλ' ἀμφὶ φόνῳ Πατρόκλου μερμηρίζων, \nἢ ἤδη καὶ κεῖνον ἐνὶ κρατερῇ ὑσμίνῃ \nαὐτοῦ ἐπ' ἀντιθέῳ Σαρπηδόνι φαίδιμος Ἕκτωρ \n", "content_type": "5-lines"}, {"text": "χαλκῷ δῃώσῃ, ἀπό τ' ὤμων τεύχε' ἕληται, \nἦ ἔτι καὶ πλεόνεσσιν ὀφέλλειεν πόνον αἰπύν. \nὧδε δέ οἱ φρονέοντι δοάσσατο κέρδιον εἶναι \nὄφρ' ἠῢς θεράπων Πηληϊάδεω Ἀχιλῆος \nἐξαῦτις Τρῶάς τε καὶ Ἕκτορα χαλκοκορυστὴν \n", "content_type": "5-lines"}, {"text": "ὤσαιτο προτὶ ἄστυ, πολέων δ' ἀπὸ θυμὸν ἕλοιτο. \nἝκτορι δὲ πρωτίστῳ ἀνάλκιδα θυμὸν ἐνῆκεν:  \nἐς δίφρον δ' ἀναβὰς φύγαδ' ἔτραπε, κέκλετο δ' ἄλλους \nΤρῶας φευγέμεναι:  γνῶ γὰρ Διὸς ἱρὰ τάλαντα. \nἔνθ' οὐδ' ἴφθιμοι Λύκιοι μένον, ἀλλὰ φόβηθεν \n", "content_type": "5-lines"}, {"text": "πάντες, ἐπεὶ βασιλῆα ἴδον βεβλαμμένον ἦτορ \nκείμενον ἐν νεκύων ἀγύρει:  πολέες γὰρ ἐπ' αὐτῷ \nκάππεσον, εὖτ' ἔριδα κρατερὴν ἐτάνυσσε Κρονίων. \nοἳ δ' ἄρ' ἀπ' ὤμοιιν Σαρπηδόνος ἔντε' ἕλοντο \nχάλκεα μαρμαίροντα, τὰ μὲν κοίλας ἐπὶ νῆας \n", "content_type": "5-lines"}, {"text": "δῶκε φέρειν ἑτάροισι Μενοιτίου ἄλκιμος υἱός. \nκαὶ τότ' Ἀπόλλωνα προσέφη νεφεληγερέτα Ζεύς: \nεἰ δ' ἄγε νῦν φίλε Φοῖβε, κελαινεφὲς αἷμα κάθηρον \nἐλθὼν ἐκ βελέων Σαρπηδόνα, καί μιν ἔπειτα \nπολλὸν ἀπὸ πρὸ φέρων λοῦσον ποταμοῖο ῥοῇσι \n", "content_type": "5-lines"}, {"text": "χρῖσόν τ' ἀμβροσίῃ, περὶ δ' ἄμβροτα εἵματα ἕσσον:  \nπέμπε δέ μιν πομποῖσιν ἅμα κραιπνοῖσι φέρεσθαι \nὕπνῳ καὶ θανάτῳ διδυμάοσιν, οἵ ῥά μιν ὦκα \nθήσουσ' ἐν Λυκίης εὐρείης πίονι δήμῳ, \nἔνθά ἑ ταρχύσουσι κασίγνητοί τε ἔται τε \n", "content_type": "5-lines"}, {"text": "τύμβῳ τε στήλῃ τε:  τὸ γὰρ γέρας ἐστὶ θανόντων. \nὣς ἔφατ', οὐδ' ἄρα πατρὸς ἀνηκούστησεν Ἀπόλλων. \nβῆ δὲ κατ' Ἰδαίων ὀρέων ἐς φύλοπιν αἰνήν, \nαὐτίκα δ' ἐκ βελέων Σαρπηδόνα δῖον ἀείρας \nπολλὸν ἀπὸ πρὸ φέρων λοῦσεν ποταμοῖο ῥοῇσι \n", "content_type": "5-lines"}, {"text": "χρῖσέν τ' ἀμβροσίῃ, περὶ δ' ἄμβροτα εἵματα ἕσσε:  \nπέμπε δέ μιν πομποῖσιν ἅμα κραιπνοῖσι φέρεσθαι, \nὕπνῳ καὶ θανάτῳ διδυμάοσιν, οἵ ῥά μιν ὦκα \nκάτθεσαν ἐν Λυκίης εὐρείης πίονι δήμῳ. \nΠάτροκλος δ' ἵπποισι καὶ Αὐτομέδοντι κελεύσας \n", "content_type": "5-lines"}, {"text": "Τρῶας καὶ Λυκίους μετεκίαθε, καὶ μέγ' ἀάσθη \nνήπιος: εἰ δὲ ἔπος Πηληϊάδαο φύλαξεν \nἦ τ' ἂν ὑπέκφυγε κῆρα κακὴν μέλανος θανάτοιο. \nἀλλ' αἰεί τε Διὸς κρείσσων νόος ἠέ περ ἀνδρῶν:  \nὅς τε καὶ ἄλκιμον ἄνδρα φοβεῖ καὶ ἀφείλετο νίκην \n", "content_type": "5-lines"}, {"text": "ῥηϊδίως, ὅτε δ' αὐτὸς ἐποτρύνῃσι μάχεσθαι:  \nὅς οἱ καὶ τότε θυμὸν ἐνὶ στήθεσσιν ἀνῆκεν. \nἔνθα τίνα πρῶτον τίνα δ' ὕστατον ἐξενάριξας \nΠατρόκλεις, ὅτε δή σε θεοὶ θάνατον δὲ κάλεσσαν; \nἌδρηστον μὲν πρῶτα καὶ Αὐτόνοον καὶ Ἔχεκλον \n", "content_type": "5-lines"}, {"text": "καὶ Πέριμον Μεγάδην καὶ Ἐπίστορα καὶ Μελάνιππον, \nαὐτὰρ ἔπειτ' Ἔλασον καὶ Μούλιον ἠδὲ Πυλάρτην:  \nτοὺς ἕλεν:  οἳ δ' ἄλλοι φύγαδε μνώοντο ἕκαστος. \nἔνθά κεν ὑψίπυλον Τροίην ἕλον υἷες Ἀχαιῶν \nΠατρόκλου ὑπὸ χερσί, περὶ πρὸ γὰρ ἔγχεϊ θῦεν, \n", "content_type": "5-lines"}, {"text": "εἰ μὴ Ἀπόλλων Φοῖβος ἐϋδμήτου ἐπὶ πύργου \nἔστη τῷ ὀλοὰ φρονέων, Τρώεσσι δ' ἀρήγων. \nτρὶς μὲν ἐπ' ἀγκῶνος βῆ τείχεος ὑψηλοῖο \nΠάτροκλος, τρὶς δ' αὐτὸν ἀπεστυφέλιξεν Ἀπόλλων \nχείρεσσ' ἀθανάτῃσι φαεινὴν ἀσπίδα νύσσων. \n", "content_type": "5-lines"}, {"text": "ἀλλ' ὅτε δὴ τὸ τέταρτον ἐπέσσυτο δαίμονι ἶσος, \nδεινὰ δ' ὁμοκλήσας ἔπεα πτερόεντα προσηύδα:  \nχάζεο διογενὲς Πατρόκλεες: οὔ νύ τοι αἶσα \nσῷ ὑπὸ δουρὶ πόλιν πέρθαι Τρώων ἀγερώχων, \nοὐδ' ὑπ' Ἀχιλλῆος, ὅς περ σέο πολλὸν ἀμείνων. \n", "content_type": "5-lines"}, {"text": "ὣς φάτο, Πάτροκλος δ' ἀνεχάζετο πολλὸν ὀπίσσω \nμῆνιν ἀλευάμενος ἑκατηβόλου Ἀπόλλωνος. \nἝκτωρ δ' ἐν Σκαιῇσι πύλῃς ἔχε μώνυχας ἵππους: \nδίζε γὰρ ἠὲ μάχοιτο κατὰ κλόνον αὖτις ἐλάσσας, \nἦ λαοὺς ἐς τεῖχος ὁμοκλήσειεν ἀλῆναι. \n", "content_type": "5-lines"}, {"text": "ταῦτ' ἄρα οἱ φρονέοντι παρίστατο Φοῖβος Ἀπόλλων \nἀνέρι εἰσάμενος αἰζηῷ τε κρατερῷ τε \nἈσίῳ, ὃς μήτρως ἦν Ἕκτορος ἱπποδάμοιο \nαὐτοκασίγνητος Ἑκάβης, υἱὸς δὲ Δύμαντος, \nὃς Φρυγίῃ ναίεσκε ῥοῇς ἔπι Σαγγαρίοιο:  \n", "content_type": "5-lines"}, {"text": "τῷ μιν ἐεισάμενος προσέφη Διὸς υἱὸς Ἀπόλλων:  \nἝκτορ τίπτε μάχης ἀποπαύεαι; οὐδέ τί σε χρή. \nαἴθ' ὅσον ἥσσων εἰμί, τόσον σέο φέρτερος εἴην:  \nτώ κε τάχα στυγερῶς πολέμου ἀπερωήσειας. \nἀλλ' ἄγε Πατρόκλῳ ἔφεπε κρατερώνυχας ἵππους, \n", "content_type": "5-lines"}, {"text": "αἴ κέν πώς μιν ἕλῃς, δώῃ δέ τοι εὖχος Ἀπόλλων. \nὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν, \nΚεβριόνῃ δ' ἐκέλευσε δαΐφρονι φαίδιμος Ἕκτωρ \nἵππους ἐς πόλεμον πεπληγέμεν. αὐτὰρ Ἀπόλλων \nδύσεθ' ὅμιλον ἰών, ἐν δὲ κλόνον Ἀργείοισιν \n", "content_type": "5-lines"}, {"text": "ἧκε κακόν, Τρωσὶν δὲ καὶ Ἕκτορι κῦδος ὄπαζεν. \nἝκτωρ δ' ἄλλους μὲν Δαναοὺς ἔα οὐδ' ἐνάριζεν:  \nαὐτὰρ ὃ Πατρόκλῳ ἔφεπε κρατερώνυχας ἵππους. \nΠάτροκλος δ' ἑτέρωθεν ἀφ' ἵππων ἆλτο χαμᾶζε \nσκαιῇ ἔγχος ἔχων:  ἑτέρηφι δὲ λάζετο πέτρον \n", "content_type": "5-lines"}, {"text": "μάρμαρον ὀκριόεντα τόν οἱ περὶ χεὶρ ἐκάλυψεν, \nἧκε δ' ἐρεισάμενος, οὐδὲ δὴν χάζετο φωτός, \nοὐδ' ἁλίωσε βέλος, βάλε δ' Ἕκτορος ἡνιοχῆα \nΚεβριόνην νόθον υἱὸν ἀγακλῆος Πριάμοιο \nἵππων ἡνί' ἔχοντα μετώπιον ὀξέϊ λᾶϊ. \n", "content_type": "5-lines"}, {"text": "ἀμφοτέρας δ' ὀφρῦς σύνελεν λίθος, οὐδέ οἱ ἔσχεν \nὀστέον, ὀφθαλμοὶ δὲ χαμαὶ πέσον ἐν κονίῃσιν \nαὐτοῦ πρόσθε ποδῶν:  ὃ δ' ἄρ' ἀρνευτῆρι ἐοικὼς \nκάππεσ' ἀπ' εὐεργέος δίφρου, λίπε δ' ὀστέα θυμός. \nτὸν δ' ἐπικερτομέων προσέφης Πατρόκλεες ἱππεῦ:  \n", "content_type": "5-lines"}, {"text": "ὢ πόποι ἦ μάλ' ἐλαφρὸς ἀνήρ, ὡς ῥεῖα κυβιστᾷ. \nεἰ δή που καὶ πόντῳ ἐν ἰχθυόεντι γένοιτο, \nπολλοὺς ἂν κορέσειεν ἀνὴρ ὅδε τήθεα διφῶν \nνηὸς ἀποθρῴσκων, εἰ καὶ δυσπέμφελος εἴη, \nὡς νῦν ἐν πεδίῳ ἐξ ἵππων ῥεῖα κυβιστᾷ. \n", "content_type": "5-lines"}, {"text": "ἦ ῥα καὶ ἐν Τρώεσσι κυβιστητῆρες ἔασιν. \nὣς εἰπὼν ἐπὶ Κεβριόνῃ ἥρωϊ βεβήκει \nοἶμα λέοντος ἔχων, ὅς τε σταθμοὺς κεραΐζων \nἔβλητο πρὸς στῆθος, ἑή τέ μιν ὤλεσεν ἀλκή:  \nὣς ἐπὶ Κεβριόνῃ Πατρόκλεες ἆλσο μεμαώς. \n", "content_type": "5-lines"}, {"text": "Ἕκτωρ δ' αὖθ' ἑτέρωθεν ἀφ' ἵππων ἆλτο χαμᾶζε. \nτὼ περὶ Κεβριόναο λέονθ' ὣς δηρινθήτην, \nὥ τ' ὄρεος κορυφῇσι περὶ κταμένης ἐλάφοιο \nἄμφω πεινάοντε μέγα φρονέοντε μάχεσθον:  \nὣς περὶ Κεβριόναο δύω μήστωρες ἀϋτῆς \n", "content_type": "5-lines"}, {"text": "Πάτροκλός τε Μενοιτιάδης καὶ φαίδιμος Ἕκτωρ \nἵεντ' ἀλλήλων ταμέειν χρόα νηλέϊ χαλκῷ. \nἝκτωρ μὲν κεφαλῆφιν ἐπεὶ λάβεν οὐχὶ μεθίει:  \nΠάτροκλος δ' ἑτέρωθεν ἔχεν ποδός: οἳ δὲ δὴ ἄλλοι \nΤρῶες καὶ Δαναοὶ σύναγον κρατερὴν ὑσμίνην. \n", "content_type": "5-lines"}, {"text": "ὡς δ' Εὖρός τε Νότος τ' ἐριδαίνετον ἀλλήλοιιν \nοὔρεος ἐν βήσσῃς βαθέην πελεμιζέμεν ὕλην \nφηγόν τε μελίην τε τανύφλοιόν τε κράνειαν, \nαἵ τε πρὸς ἀλλήλας ἔβαλον τανυήκεας ὄζους \nἠχῇ θεσπεσίῃ, πάταγος δέ τε ἀγνυμενάων, \n", "content_type": "5-lines"}, {"text": "ὣς Τρῶες καὶ Ἀχαιοὶ ἐπ' ἀλλήλοισι θορόντες \nδῄουν, οὐδ' ἕτεροι μνώοντ' ὀλοοῖο φόβοιο. \nπολλὰ δὲ Κεβριόνην ἀμφ' ὀξέα δοῦρα πεπήγει \nἰοί τε πτερόεντες ἀπὸ νευρῆφι θορόντες, \nπολλὰ δὲ χερμάδια μεγάλ' ἀσπίδας ἐστυφέλιξαν \n", "content_type": "5-lines"}, {"text": "μαρναμένων ἀμφ' αὐτόν:  ὃ δ' ἐν στροφάλιγγι κονίης \nκεῖτο μέγας μεγαλωστί, λελασμένος ἱπποσυνάων. \nὄφρα μὲν Ἠέλιος μέσον οὐρανὸν ἀμφιβεβήκει, \nτόφρα μάλ' ἀμφοτέρων βέλε' ἥπτετο, πῖπτε δὲ λαός: \nἦμος δ' Ἠέλιος μετενίσετο βουλυτὸν δέ, \n", "content_type": "5-lines"}, {"text": "καὶ τότε δή ῥ' ὑπὲρ αἶσαν Ἀχαιοὶ φέρτεροι ἦσαν. \nἐκ μὲν Κεβριόνην βελέων ἥρωα ἔρυσσαν \nΤρώων ἐξ ἐνοπῆς, καὶ ἀπ' ὤμων τεύχε' ἕλοντο, \nΠάτροκλος δὲ Τρωσὶ κακὰ φρονέων ἐνόρουσε. \nτρὶς μὲν ἔπειτ' ἐπόρουσε θοῷ ἀτάλαντος Ἄρηϊ \n", "content_type": "5-lines"}, {"text": "σμερδαλέα ἰάχων, τρὶς δ' ἐννέα φῶτας ἔπεφνεν. \nἀλλ' ὅτε δὴ τὸ τέταρτον ἐπέσσυτο δαίμονι ἶσος, \nἔνθ' ἄρα τοι Πάτροκλε φάνη βιότοιο τελευτή:  \nἤντετο γάρ τοι Φοῖβος ἐνὶ κρατερῇ ὑσμίνῃ \nδεινός: ὃ μὲν τὸν ἰόντα κατὰ κλόνον οὐκ ἐνόησεν, \n", "content_type": "5-lines"}, {"text": "ἠέρι γὰρ πολλῇ κεκαλυμμένος ἀντεβόλησε:  \nστῆ δ' ὄπιθεν, πλῆξεν δὲ μετάφρενον εὐρέε τ' ὤμω \nχειρὶ καταπρηνεῖ, στρεφεδίνηθεν δέ οἱ ὄσσε. \nτοῦ δ' ἀπὸ μὲν κρατὸς κυνέην βάλε Φοῖβος Ἀπόλλων:  \nἣ δὲ κυλινδομένη καναχὴν ἔχε ποσσὶν ὑφ' ἵππων \n", "content_type": "5-lines"}, {"text": "αὐλῶπις τρυφάλεια, μιάνθησαν δὲ ἔθειραι \nαἵματι καὶ κονίῃσι:  πάρος γε μὲν οὐ θέμις ἦεν \nἱππόκομον πήληκα μιαίνεσθαι κονίῃσιν, \nἀλλ' ἀνδρὸς θείοιο κάρη χαρίεν τε μέτωπον \nῥύετ' Ἀχιλλῆος: τότε δὲ Ζεὺς Ἕκτορι δῶκεν \n", "content_type": "5-lines"}, {"text": "ᾗ κεφαλῇ φορέειν, σχεδόθεν δέ οἱ ἦεν ὄλεθρος. \nπᾶν δέ οἱ ἐν χείρεσσιν ἄγη δολιχόσκιον ἔγχος \nβριθὺ μέγα στιβαρὸν κεκορυθμένον:  αὐτὰρ ἀπ' ὤμων \nἀσπὶς σὺν τελαμῶνι χαμαὶ πέσε τερμιόεσσα. \nλῦσε δέ οἱ θώρηκα ἄναξ Διὸς υἱὸς Ἀπόλλων. \n", "content_type": "5-lines"}, {"text": "τὸν δ' ἄτη φρένας εἷλε, λύθεν δ' ὑπὸ φαίδιμα γυῖα, \nστῆ δὲ ταφών:  ὄπιθεν δὲ μετάφρενον ὀξέϊ δουρὶ \nὤμων μεσσηγὺς σχεδόθεν βάλε Δάρδανος ἀνὴρ \nΠανθοΐδης Εὔφορβος, ὃς ἡλικίην ἐκέκαστο \nἔγχεΐ θ' ἱπποσύνῃ τε πόδεσσί τε καρπαλίμοισι:  \n", "content_type": "5-lines"}, {"text": "καὶ γὰρ δὴ τότε φῶτας ἐείκοσι βῆσεν ἀφ' ἵππων \nπρῶτ' ἐλθὼν σὺν ὄχεσφι διδασκόμενος πολέμοιο:  \nὅς τοι πρῶτος ἐφῆκε βέλος Πατρόκλεες ἱππεῦ \nοὐδὲ δάμασσ':  ὃ μὲν αὖτις ἀνέδραμε, μίκτο δ' ὁμίλῳ, \nἐκ χροὸς ἁρπάξας δόρυ μείλινον, οὐδ' ὑπέμεινε \n", "content_type": "5-lines"}, {"text": "Πάτροκλον γυμνόν περ ἐόντ' ἐν δηϊοτῆτι. \nΠάτροκλος δὲ θεοῦ πληγῇ καὶ δουρὶ δαμασθεὶς \nἂψ ἑτάρων εἰς ἔθνος ἐχάζετο κῆρ' ἀλεείνων. \nἝκτωρ δ' ὡς εἶδεν Πατροκλῆα μεγάθυμον \nἂψ ἀναχαζόμενον βεβλημένον ὀξέϊ χαλκῷ, \n", "content_type": "5-lines"}, {"text": "ἀγχίμολόν ῥά οἱ ἦλθε κατὰ στίχας, οὖτα δὲ δουρὶ \nνείατον ἐς κενεῶνα, διὰ πρὸ δὲ χαλκὸν ἔλασσε:  \nδούπησεν δὲ πεσών, μέγα δ' ἤκαχε λαὸν Ἀχαιῶν:  \nὡς δ' ὅτε σῦν ἀκάμαντα λέων ἐβιήσατο χάρμῃ, \nὥ τ' ὄρεος κορυφῇσι μέγα φρονέοντε μάχεσθον \n", "content_type": "5-lines"}, {"text": "πίδακος ἀμφ' ὀλίγης: ἐθέλουσι δὲ πιέμεν ἄμφω:  \nπολλὰ δέ τ' ἀσθμαίνοντα λέων ἐδάμασσε βίηφιν:  \nὣς πολέας πεφνόντα Μενοιτίου ἄλκιμον υἱὸν \nἝκτωρ Πριαμίδης σχεδὸν ἔγχεϊ θυμὸν ἀπηύρα, \nκαί οἱ ἐπευχόμενος ἔπεα πτερόεντα προσηύδα:  \n", "content_type": "5-lines"}, {"text": "Πάτροκλ' ἦ που ἔφησθα πόλιν κεραϊξέμεν ἁμήν, \nΤρωϊάδας δὲ γυναῖκας ἐλεύθερον ἦμαρ ἀπούρας \nἄξειν ἐν νήεσσι φίλην ἐς πατρίδα γαῖαν \nνήπιε:  τάων δὲ πρόσθ' Ἕκτορος ὠκέες ἵπποι \nποσσὶν ὀρωρέχαται πολεμίζειν:  ἔγχεϊ δ' αὐτὸς \n", "content_type": "5-lines"}, {"text": "Τρωσὶ φιλοπτολέμοισι μεταπρέπω, ὅ σφιν ἀμύνω \nἦμαρ ἀναγκαῖον:  σὲ δέ τ' ἐνθάδε γῦπες ἔδονται. \nἆ δείλ', οὐδέ τοι ἐσθλὸς ἐὼν χραίσμησεν Ἀχιλλεύς, \nὅς πού τοι μάλα πολλὰ μένων ἐπετέλλετ' ἰόντι:  \nμή μοι πρὶν ἰέναι Πατρόκλεες ἱπποκέλευθε \n", "content_type": "5-lines"}, {"text": "νῆας ἔπι γλαφυρὰς πρὶν Ἕκτορος ἀνδροφόνοιο \nαἱματόεντα χιτῶνα περὶ στήθεσσι δαΐξαι. \nὥς πού σε προσέφη, σοὶ δὲ φρένας ἄφρονι πεῖθε. \nτὸν δ' ὀλιγοδρανέων προσέφης Πατρόκλεες ἱππεῦ:  \nἤδη νῦν Ἕκτορ μεγάλ' εὔχεο:  σοὶ γὰρ ἔδωκε \n", "content_type": "5-lines"}, {"text": "νίκην Ζεὺς Κρονίδης καὶ Ἀπόλλων, οἵ με δάμασσαν \nῥηιδίως: αὐτοὶ γὰρ ἀπ' ὤμων τεύχε' ἕλοντο. \nτοιοῦτοι δ' εἴ πέρ μοι ἐείκοσιν ἀντεβόλησαν, \nπάντές κ' αὐτόθ' ὄλοντο ἐμῷ ὑπὸ δουρὶ δαμέντες. \nἀλλά με μοῖρ' ὀλοὴ καὶ Λητοῦς ἔκτανεν υἱός, \n", "content_type": "5-lines"}, {"text": "ἀνδρῶν δ' Εὔφορβος: σὺ δέ με τρίτος ἐξεναρίζεις. \nἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:  \nοὔ θην οὐδ' αὐτὸς δηρὸν βέῃ, ἀλλά τοι ἤδη \nἄγχι παρέστηκεν θάνατος καὶ μοῖρα κραταιὴ \nχερσὶ δαμέντ' Ἀχιλῆος ἀμύμονος Αἰακίδαο. \n", "content_type": "5-lines"}, {"text": "ὣς ἄρα μιν εἰπόντα τέλος θανάτοιο κάλυψε:  \nψυχὴ δ' ἐκ ῥεθέων πταμένη Ἄϊδος δὲ βεβήκει \nὃν πότμον γοόωσα λιποῦσ' ἀνδροτῆτα καὶ ἥβην. \nτὸν καὶ τεθνηῶτα προσηύδα φαίδιμος Ἕκτωρ:  \nΠατρόκλεις τί νύ μοι μαντεύεαι αἰπὺν ὄλεθρον; \n", "content_type": "5-lines"}, {"text": "τίς δ' οἶδ' εἴ κ' Ἀχιλεὺς Θέτιδος πάϊς ἠϋκόμοιο \nφθήῃ ἐμῷ ὑπὸ δουρὶ τυπεὶς ἀπὸ θυμὸν ὀλέσσαι; \nὣς ἄρα φωνήσας δόρυ χάλκεον ἐξ ὠτειλῆς \nεἴρυσε λὰξ προσβάς, τὸν δ' ὕπτιον ὦσ' ἀπὸ δουρός. \nαὐτίκα δὲ ξὺν δουρὶ μετ' Αὐτομέδοντα βεβήκει \n", "content_type": "5-lines"}]}, {"section_num": "17", "section_type": "book", "contents": [{"text": "οὐδ' ἔλαθ' Ἀτρέος υἱὸν ἀρηΐφιλον Μενέλαον \nΠάτροκλος Τρώεσσι δαμεὶς ἐν δηϊοτῆτι. \nβῆ δὲ διὰ προμάχων κεκορυθμένος αἴθοπι χαλκῷ, \nἀμφὶ δ' ἄρ' αὐτῷ βαῖν' ὥς τις περὶ πόρτακι μήτηρ \n", "content_type": "5-lines"}, {"text": "πρωτοτόκος κινυρὴ οὐ πρὶν εἰδυῖα τόκοιο:  \nὣς περὶ Πατρόκλῳ βαῖνε ξανθὸς Μενέλαος. \nπρόσθε δέ οἱ δόρυ τ' ἔσχε καὶ ἀσπίδα πάντοσ' ἐΐσην, \nτὸν κτάμεναι μεμαὼς ὅς τις τοῦ γ' ἀντίος ἔλθοι. \nοὐδ' ἄρα Πάνθου υἱὸς ἐϋμμελίης ἀμέλησε \n", "content_type": "5-lines"}, {"text": "Πατρόκλοιο πεσόντος ἀμύμονος: ἄγχι δ' ἄρ' αὐτοῦ \nἔστη, καὶ προσέειπεν ἀρηΐφιλον Μενέλαον:  \nἈτρεΐδη Μενέλαε διοτρεφὲς ὄρχαμε λαῶν \nχάζεο, λεῖπε δὲ νεκρόν, ἔα δ' ἔναρα βροτόεντα:  \nοὐ γάρ τις πρότερος Τρώων κλειτῶν τ' ἐπικούρων \n", "content_type": "5-lines"}, {"text": "Πάτροκλον βάλε δουρὶ κατὰ κρατερὴν ὑσμίνην:  \nτώ με ἔα κλέος ἐσθλὸν ἐνὶ Τρώεσσιν ἀρέσθαι, \nμή σε βάλω, ἀπὸ δὲ μελιηδέα θυμὸν ἕλωμαι. \nτὸν δὲ μέγ' ὀχθήσας προσέφη ξανθὸς Μενέλαος: \nΖεῦ πάτερ οὐ μὲν καλὸν ὑπέρβιον εὐχετάασθαι. \n", "content_type": "5-lines"}, {"text": "οὔτ' οὖν παρδάλιος τόσσον μένος οὔτε λέοντος \nοὔτε συὸς κάπρου ὀλοόφρονος, οὗ τε μέγιστος \nθυμὸς ἐνὶ στήθεσσι περὶ σθένεϊ βλεμεαίνει, \nὅσσον Πάνθου υἷες ἐϋμμελίαι φρονέουσιν. \nοὐδὲ μὲν οὐδὲ βίη Ὑπερήνορος ἱπποδάμοιο \n", "content_type": "5-lines"}, {"text": "ἧς ἥβης ἀπόνηθ', ὅτε μ' ὤνατο καί μ' ὑπέμεινε \nκαί μ' ἔφατ' ἐν Δαναοῖσιν ἐλέγχιστον πολεμιστὴν \nἔμμεναι:  οὐδέ ἕ φημι πόδεσσί γε οἷσι κιόντα \nεὐφρῆναι ἄλοχόν τε φίλην κεδνούς τε τοκῆας. \nὥς θην καὶ σὸν ἐγὼ λύσω μένος εἴ κέ μευ ἄντα \n", "content_type": "5-lines"}, {"text": "στήῃς: ἀλλά σ' ἔγωγ' ἀναχωρήσαντα κελεύω \nἐς πληθὺν ἰέναι, μηδ' ἀντίος ἵστασ' ἐμεῖο \nπρίν τι κακὸν παθέειν:  ῥεχθὲν δέ τε νήπιος ἔγνω. \nὣς φάτο, τὸν δ' οὐ πεῖθεν:  ἀμειβόμενος δὲ προσηύδα:  \nνῦν μὲν δὴ Μενέλαε διοτρεφὲς ἦ μάλα τείσεις \n", "content_type": "5-lines"}, {"text": "γνωτὸν ἐμὸν τὸν ἔπεφνες, ἐπευχόμενος δ' ἀγορεύεις, \nχήρωσας δὲ γυναῖκα μυχῷ θαλάμοιο νέοιο, \nἀρητὸν δὲ τοκεῦσι γόον καὶ πένθος ἔθηκας. \nἦ κέ σφιν δειλοῖσι γόου κατάπαυμα γενοίμην \nεἴ κεν ἐγὼ κεφαλήν τε τεὴν καὶ τεύχε' ἐνείκας \n", "content_type": "5-lines"}, {"text": "Πάνθῳ ἐν χείρεσσι βάλω καὶ Φρόντιδι δίῃ. \nἀλλ' οὐ μὰν ἔτι δηρὸν ἀπείρητος πόνος ἔσται \nοὐδ' ἔτ' ἀδήριτος ἤτ' ἀλκῆς ἤτε φόβοιο. \nὣς εἰπὼν οὔτησε κατ' ἀσπίδα πάντοσ' ἐΐσην:  \nοὐδ' ἔρρηξεν χαλκός, ἀνεγνάμφθη δέ οἱ αἰχμὴ \n", "content_type": "5-lines"}, {"text": "ἀσπίδ' ἐνὶ κρατερῇ:  ὃ δὲ δεύτερος ὄρνυτο χαλκῷ \nἈτρεΐδης Μενέλαος ἐπευξάμενος Διὶ πατρί:  \nἂψ δ' ἀναχαζομένοιο κατὰ στομάχοιο θέμεθλα \nνύξ', ἐπὶ δ' αὐτὸς ἔρεισε βαρείῃ χειρὶ πιθήσας: \nἀντικρὺ δ' ἁπαλοῖο δι' αὐχένος ἤλυθ' ἀκωκή, \n", "content_type": "5-lines"}, {"text": "δούπησεν δὲ πεσών, ἀράβησε δὲ τεύχε' ἐπ' αὐτῷ. \nαἵματί οἱ δεύοντο κόμαι Χαρίτεσσιν ὁμοῖαι \nπλοχμοί θ', οἳ χρυσῷ τε καὶ ἀργύρῳ ἐσφήκωντο. \nοἷον δὲ τρέφει ἔρνος ἀνὴρ ἐριθηλὲς ἐλαίης \nχώρῳ ἐν οἰοπόλῳ, ὅθ' ἅλις ἀναβέβροχεν ὕδωρ, \n", "content_type": "5-lines"}, {"text": "καλὸν τηλεθάον:  τὸ δέ τε πνοιαὶ δονέουσι \nπαντοίων ἀνέμων, καί τε βρύει ἄνθεϊ λευκῷ:  \nἐλθὼν δ' ἐξαπίνης ἄνεμος σὺν λαίλαπι πολλῇ \nβόθρου τ' ἐξέστρεψε καὶ ἐξετάνυσσ' ἐπὶ γαίῃ:  \nτοῖον Πάνθου υἱὸν ἐϋμμελίην Εὔφορβον \n", "content_type": "5-lines"}, {"text": "Ἀτρεΐδης Μενέλαος ἐπεὶ κτάνε τεύχε' ἐσύλα. \nὡς δ' ὅτε τίς τε λέων ὀρεσίτροφος ἀλκὶ πεποιθὼς \nβοσκομένης ἀγέλης βοῦν ἁρπάσῃ ἥ τις ἀρίστη:  \nτῆς δ' ἐξ αὐχέν' ἔαξε λαβὼν κρατεροῖσιν ὀδοῦσι \nπρῶτον, ἔπειτα δέ θ' αἷμα καὶ ἔγκατα πάντα λαφύσσει \n", "content_type": "5-lines"}, {"text": "δῃῶν:  ἀμφὶ δὲ τόν γε κύνες τ' ἄνδρές τε νομῆες \nπολλὰ μάλ' ἰύζουσιν ἀπόπροθεν οὐδ' ἐθέλουσιν \nἀντίον ἐλθέμεναι:  μάλα γὰρ χλωρὸν δέος αἱρεῖ:  \nὣς τῶν οὔ τινι θυμὸς ἐνὶ στήθεσσιν ἐτόλμα \nἀντίον ἐλθέμεναι Μενελάου κυδαλίμοιο. \n", "content_type": "5-lines"}, {"text": "ἔνθά κε ῥεῖα φέροι κλυτὰ τεύχεα Πανθοΐδαο \nἈτρεΐδης, εἰ μή οἱ ἀγάσσατο Φοῖβος Ἀπόλλων, \nὅς ῥά οἱ Ἕκτορ' ἐπῶρσε θοῷ ἀτάλαντον Ἄρηϊ \nἀνέρι εἰσάμενος Κικόνων ἡγήτορι Μέντῃ:  \nκαί μιν φωνήσας ἔπεα πτερόεντα προσηύδα:  \n", "content_type": "5-lines"}, {"text": "Ἕκτορ νῦν σὺ μὲν ὧδε θέεις ἀκίχητα διώκων \nἵππους Αἰακίδαο δαΐφρονος: οἳ δ' ἀλεγεινοὶ \nἀνδράσι γε θνητοῖσι δαμήμεναι ἠδ' ὀχέεσθαι \nἄλλῳ γ' ἢ Ἀχιλῆϊ, τὸν ἀθανάτη τέκε μήτηρ. \nτόφρα δέ τοι Μενέλαος ἀρήϊος Ἀτρέος υἱὸς \n", "content_type": "5-lines"}, {"text": "Πατρόκλῳ περιβὰς Τρώων τὸν ἄριστον ἔπεφνε \nΠανθοΐδην Εὔφορβον, ἔπαυσε δὲ θούριδος ἀλκῆς. \nὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν, \nἝκτορα δ' αἰνὸν ἄχος πύκασε φρένας ἀμφὶ μελαίνας: \nπάπτηνεν δ' ἄρ' ἔπειτα κατὰ στίχας, αὐτίκα δ' ἔγνω \n", "content_type": "5-lines"}, {"text": "τὸν μὲν ἀπαινύμενον κλυτὰ τεύχεα, τὸν δ' ἐπὶ γαίῃ \nκείμενον:  ἔρρει δ' αἷμα κατ' οὐταμένην ὠτειλήν. \nβῆ δὲ διὰ προμάχων κεκορυθμένος αἴθοπι χαλκῷ \nὀξέα κεκλήγων φλογὶ εἴκελος Ἡφαίστοιο \nἀσβέστῳ:  οὐδ' υἱὸν λάθεν Ἀτρέος ὀξὺ βοήσας: \n", "content_type": "5-lines"}, {"text": "ὀχθήσας δ' ἄρα εἶπε πρὸς ὃν μεγαλήτορα θυμόν:  \nὤ μοι ἐγὼν εἰ μέν κε λίπω κάτα τεύχεα καλὰ \nΠάτροκλόν θ', ὃς κεῖται ἐμῆς ἕνεκ' ἐνθάδε τιμῆς, \nμή τίς μοι Δαναῶν νεμεσήσεται ὅς κεν ἴδηται. \nεἰ δέ κεν Ἕκτορι μοῦνος ἐὼν καὶ Τρωσὶ μάχωμαι \n", "content_type": "5-lines"}, {"text": "αἰδεσθείς, μή πώς με περιστήωσ' ἕνα πολλοί:  \nΤρῶας δ' ἐνθάδε πάντας ἄγει κορυθαίολος Ἕκτωρ. \nἀλλὰ τί ἤ μοι ταῦτα φίλος διελέξατο θυμός; \nὁππότ' ἀνὴρ ἐθέλῃ πρὸς δαίμονα φωτὶ μάχεσθαι \nὅν κε θεὸς τιμᾷ, τάχα οἱ μέγα πῆμα κυλίσθη. \n", "content_type": "5-lines"}, {"text": "τώ μ' οὔ τις Δαναῶν νεμεσήσεται ὅς κεν ἴδηται \nἝκτορι χωρήσαντ', ἐπεὶ ἐκ θεόφιν πολεμίζει. \nεἰ δέ που Αἴαντός γε βοὴν ἀγαθοῖο πυθοίμην, \nἄμφω κ' αὖτις ἰόντες ἐπιμνησαίμεθα χάρμης \nκαὶ πρὸς δαίμονά περ, εἴ πως ἐρυσαίμεθα νεκρὸν \n", "content_type": "5-lines"}, {"text": "Πηλεΐδῃ Ἀχιλῆϊ:  κακῶν δέ κε φέρτατον εἴη. \nεἷος ὁ ταῦθ' ὅρμαινε κατὰ φρένα καὶ κατὰ θυμὸν \nτόφρα δ' ἐπὶ Τρώων στίχες ἤλυθον:  ἦρχε δ' ἄρ' Ἕκτωρ. \nαὐτὰρ ὅ γ' ἐξοπίσω ἀνεχάζετο, λεῖπε δὲ νεκρὸν \nἐντροπαλιζόμενος ὥς τε λὶς ἠϋγένειος, \n", "content_type": "5-lines"}, {"text": "ὅν ῥα κύνες τε καὶ ἄνδρες ἀπὸ σταθμοῖο δίωνται \nἔγχεσι καὶ φωνῇ:  τοῦ δ' ἐν φρεσὶν ἄλκιμον ἦτορ \nπαχνοῦται, ἀέκων δέ τ' ἔβη ἀπὸ μεσσαύλοιο:  \nὣς ἀπὸ Πατρόκλοιο κίε ξανθὸς Μενέλαος. \nστῆ δὲ μεταστρεφθεὶς ἐπεὶ ἵκετο ἔθνος ἑταίρων \n", "content_type": "5-lines"}, {"text": "παπταίνων Αἴαντα μέγαν Τελαμώνιον υἱόν. \nτὸν δὲ μάλ' αἶψ' ἐνόησε μάχης ἐπ' ἀριστερὰ πάσης \nθαρσύνονθ' ἑτάρους καὶ ἐποτρύνοντα μάχεσθαι:  \nθεσπέσιον γάρ σφιν φόβον ἔμβαλε Φοῖβος Ἀπόλλων:  \nβῆ δὲ θέειν, εἶθαρ δὲ παριστάμενος ἔπος ηὔδα. \n", "content_type": "5-lines"}, {"text": "Αἶαν δεῦρο πέπον, περὶ Πατρόκλοιο θανόντος \nσπεύσομεν, αἴ κε νέκυν περ Ἀχιλλῆϊ προφέρωμεν \nγυμνόν:  ἀτὰρ τά γε τεύχε' ἔχει κορυθαίολος Ἕκτωρ. \nὣς ἔφατ', Αἴαντι δὲ δαΐφρονι θυμὸν ὄρινε:  \nβῆ δὲ διὰ προμάχων, ἅμα δὲ ξανθὸς Μενέλαος. \n", "content_type": "5-lines"}, {"text": "Ἕκτωρ μὲν Πάτροκλον ἐπεὶ κλυτὰ τεύχε' ἀπηύρα, \nἕλχ' ἵν' ἀπ' ὤμοιιν κεφαλὴν τάμοι ὀξέϊ χαλκῷ, \nτὸν δὲ νέκυν Τρῳῇσιν ἐρυσσάμενος κυσὶ δοίη. \nΑἴας δ' ἐγγύθεν ἦλθε φέρων σάκος ἠΰτε πύργον:  \nἝκτωρ δ' ἂψ ἐς ὅμιλον ἰὼν ἀνεχάζεθ' ἑταίρων, \n", "content_type": "5-lines"}, {"text": "ἐς δίφρον δ' ἀνόρουσε:  δίδου δ' ὅ γε τεύχεα καλὰ \nΤρωσὶ φέρειν προτὶ ἄστυ, μέγα κλέος ἔμμεναι αὐτῷ. \nΑἴας δ' ἀμφὶ Μενοιτιάδῃ σάκος εὐρὺ καλύψας \nἑστήκει ὥς τίς τε λέων περὶ οἷσι τέκεσσιν, \nᾧ ῥά τε νήπι' ἄγοντι συναντήσωνται ἐν ὕλῃ \n", "content_type": "5-lines"}, {"text": "ἄνδρες ἐπακτῆρες: ὃ δέ τε σθένεϊ βλεμεαίνει, \nπᾶν δέ τ' ἐπισκύνιον κάτω ἕλκεται ὄσσε καλύπτων:  \nὣς Αἴας περὶ Πατρόκλῳ ἥρωϊ βεβήκει. \nἈτρεΐδης δ' ἑτέρωθεν ἀρηΐφιλος Μενέλαος \nἑστήκει, μέγα πένθος ἐνὶ στήθεσσιν ἀέξων. \n", "content_type": "5-lines"}, {"text": "Γλαῦκος δ' Ἱππολόχοιο πάϊς Λυκίων ἀγὸς ἀνδρῶν \nἝκτορ' ὑπόδρα ἰδὼν χαλεπῷ ἠνίπαπε μύθῳ:  \nἝκτορ εἶδος ἄριστε μάχης ἄρα πολλὸν ἐδεύεο. \nἦ σ' αὔτως κλέος ἐσθλὸν ἔχει φύξηλιν ἐόντα. \nφράζεο νῦν ὅππως κε πόλιν καὶ ἄστυ σαώσῃς \n", "content_type": "5-lines"}, {"text": "οἶος σὺν λαοῖς τοὶ Ἰλίῳ ἐγγεγάασιν:  \nοὐ γάρ τις Λυκίων γε μαχησόμενος Δαναοῖσιν \nεἶσι περὶ πτόλιος, ἐπεὶ οὐκ ἄρα τις χάρις ἦεν \nμάρνασθαι δηΐοισιν ἐπ' ἀνδράσι νωλεμὲς αἰεί. \nπῶς κε σὺ χείρονα φῶτα σαώσειας μεθ' ὅμιλον \n", "content_type": "5-lines"}, {"text": "σχέτλι', ἐπεὶ Σαρπηδόν' ἅμα ξεῖνον καὶ ἑταῖρον \nκάλλιπες Ἀργείοισιν ἕλωρ καὶ κύρμα γενέσθαι, \nὅς τοι πόλλ' ὄφελος γένετο πτόλεΐ τε καὶ αὐτῷ \nζωὸς ἐών:  νῦν δ' οὔ οἱ ἀλαλκέμεναι κύνας ἔτλης. \nτὼ νῦν εἴ τις ἐμοὶ Λυκίων ἐπιπείσεται ἀνδρῶν \n", "content_type": "5-lines"}, {"text": "οἴκαδ' ἴμεν, Τροίῃ δὲ πεφήσεται αἰπὺς ὄλεθρος. \nεἰ γὰρ νῦν Τρώεσσι μένος πολυθαρσὲς ἐνείη \nἄτρομον, οἷόν τ' ἄνδρας ἐσέρχεται οἳ περὶ πάτρης \nἀνδράσι δυσμενέεσσι πόνον καὶ δῆριν ἔθεντο, \nαἶψά κε Πάτροκλον ἐρυσαίμεθα Ἴλιον εἴσω. \n", "content_type": "5-lines"}, {"text": "εἰ δ' οὗτος προτὶ ἄστυ μέγα Πριάμοιο ἄνακτος \nἔλθοι τεθνηὼς καί μιν ἐρυσαίμεθα χάρμης, \nαἶψά κεν Ἀργεῖοι Σαρπηδόνος ἔντεα καλὰ \nλύσειαν, καί κ' αὐτὸν ἀγοίμεθα Ἴλιον εἴσω:  \nτοίου γὰρ θεράπων πέφατ' ἀνέρος, ὃς μέγ' ἄριστος \n", "content_type": "5-lines"}, {"text": "Ἀργείων παρὰ νηυσὶ καὶ ἀγχέμαχοι θεράποντες. \nἀλλὰ σύ γ' Αἴαντος μεγαλήτορος οὐκ ἐτάλασσας \nστήμεναι ἄντα κατ' ὄσσε ἰδὼν δηΐων ἐν ἀϋτῇ, \nοὐδ' ἰθὺς μαχέσασθαι, ἐπεὶ σέο φέρτερός ἐστι. \nτὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:  \n", "content_type": "5-lines"}, {"text": "Γλαῦκε τί ἢ δὲ σὺ τοῖος ἐὼν ὑπέροπλον ἔειπες; \nὢ πόποι ἦ τ' ἐφάμην σὲ περὶ φρένας ἔμμεναι ἄλλων \nτῶν ὅσσοι Λυκίην ἐριβώλακα ναιετάουσι:  \nνῦν δέ σευ ὠνοσάμην πάγχυ φρένας οἷον ἔειπες, \nὅς τέ με φῂς Αἴαντα πελώριον οὐχ ὑπομεῖναι. \n", "content_type": "5-lines"}, {"text": "οὔ τοι ἐγὼν ἔρριγα μάχην οὐδὲ κτύπον ἵππων:  \nἀλλ' αἰεί τε Διὸς κρείσσων νόος αἰγιόχοιο, \nὅς τε καὶ ἄλκιμον ἄνδρα φοβεῖ καὶ ἀφείλετο νίκην \nῥηϊδίως, ὁτὲ δ' αὐτὸς ἐποτρύνει μαχέσασθαι. \nἀλλ' ἄγε δεῦρο πέπον, παρ' ἔμ' ἵστασο καὶ ἴδε ἔργον, \n", "content_type": "5-lines"}, {"text": "ἠὲ πανημέριος κακὸς ἔσσομαι, ὡς ἀγορεύεις, \nἦ τινα καὶ Δαναῶν ἀλκῆς μάλα περ μεμαῶτα \nσχήσω ἀμυνέμεναι περὶ Πατρόκλοιο θανόντος. \nὣς εἰπὼν Τρώεσσιν ἐκέκλετο μακρὸν ἀΰσας: \nΤρῶες καὶ Λύκιοι καὶ Δάρδανοι ἀγχιμαχηταί, \n", "content_type": "5-lines"}, {"text": "ἀνέρες ἔστε φίλοι, μνήσασθε δὲ θούριδος ἀλκῆς, \nὄφρ' ἂν ἐγὼν Ἀχιλῆος ἀμύμονος ἔντεα δύω \nκαλά, τὰ Πατρόκλοιο βίην ἐνάριξα κατακτάς. \nὣς ἄρα φωνήσας ἀπέβη κορυθαίολος Ἕκτωρ \nδηΐου ἐκ πολέμοιο:  θέων δ' ἐκίχανεν ἑταίρους \n", "content_type": "5-lines"}, {"text": "ὦκα μάλ' οὔ πω τῆλε ποσὶ κραιπνοῖσι μετασπών, \nοἳ προτὶ ἄστυ φέρον κλυτὰ τεύχεα Πηλεΐωνος. \nστὰς δ' ἀπάνευθε μάχης πολυδακρύου ἔντε' ἄμειβεν:  \nἤτοι ὃ μὲν τὰ ἃ δῶκε φέρειν προτὶ Ἴλιον ἱρὴν \nΤρωσὶ φιλοπτολέμοισιν, ὃ δ' ἄμβροτα τεύχεα δῦνε \n", "content_type": "5-lines"}, {"text": "Πηλεΐδεω Ἀχιλῆος ἅ οἱ θεοὶ Οὐρανίωνες \nπατρὶ φίλῳ ἔπορον:  ὃ δ' ἄρα ᾧ παιδὶ ὄπασσε \nγηράς: ἀλλ' οὐχ υἱὸς ἐν ἔντεσι πατρὸς ἐγήρα. \nτὸν δ' ὡς οὖν ἀπάνευθεν ἴδεν νεφεληγερέτα Ζεὺς \nτεύχεσι Πηλεΐδαο κορυσσόμενον θείοιο, \n", "content_type": "5-lines"}, {"text": "κινήσας ῥα κάρη προτὶ ὃν μυθήσατο θυμόν:  \nἆ δείλ' οὐδέ τί τοι θάνατος καταθύμιός ἐστιν \nὃς δή τοι σχεδὸν εἶσι:  σὺ δ' ἄμβροτα τεύχεα δύνεις \nἀνδρὸς ἀριστῆος, τόν τε τρομέουσι καὶ ἄλλοι:  \nτοῦ δὴ ἑταῖρον ἔπεφνες ἐνηέα τε κρατερόν τε, \n", "content_type": "5-lines"}, {"text": "τεύχεα δ' οὐ κατὰ κόσμον ἀπὸ κρατός τε καὶ ὤμων \nεἵλευ:  ἀτάρ τοι νῦν γε μέγα κράτος ἐγγυαλίξω, \nτῶν ποινὴν ὅ τοι οὔ τι μάχης ἐκνοστήσαντι \nδέξεται Ἀνδρομάχη κλυτὰ τεύχεα Πηλεΐωνος. \nἦ καὶ κυανέῃσιν ἐπ' ὀφρύσι νεῦσε Κρονίων. \n", "content_type": "5-lines"}, {"text": "Ἕκτορι δ' ἥρμοσε τεύχε' ἐπὶ χροΐ, δῦ δέ μιν Ἄρης \nδεινὸς ἐνυάλιος, πλῆσθεν δ' ἄρα οἱ μέλε' ἐντὸς \nἀλκῆς καὶ σθένεος: μετὰ δὲ κλειτοὺς ἐπικούρους \nβῆ ῥα μέγα ἰάχων:  ἰνδάλλετο δέ σφισι πᾶσι \nτεύχεσι λαμπόμενος μεγαθύμου Πηλεΐωνος. \n", "content_type": "5-lines"}, {"text": "ὄτρυνεν δὲ ἕκαστον ἐποιχόμενος ἐπέεσσι \nΜέσθλην τε Γλαῦκόν τε Μέδοντά τε Θερσίλοχόν τε \nἈστεροπαῖόν τε Δεισήνορά θ' Ἱππόθοόν τε \nΦόρκυν τε Χρομίον τε καὶ Ἔννομον οἰωνιστήν:  \nτοὺς ὅ γ' ἐποτρύνων ἔπεα πτερόεντα προσηύδα:  \n", "content_type": "5-lines"}, {"text": "κέκλυτε μυρία φῦλα περικτιόνων ἐπικούρων:  \nοὐ γὰρ ἐγὼ πληθὺν διζήμενος οὐδὲ χατίζων \nἐνθάδ' ἀφ' ὑμετέρων πολίων ἤγειρα ἕκαστον, \nἀλλ' ἵνα μοι Τρώων ἀλόχους καὶ νήπια τέκνα \nπροφρονέως ῥύοισθε φιλοπτολέμων ὑπ' Ἀχαιῶν. \n", "content_type": "5-lines"}, {"text": "τὰ φρονέων δώροισι κατατρύχω καὶ ἐδωδῇ \nλαούς, ὑμέτερον δὲ ἑκάστου θυμὸν ἀέξω. \nτώ τις νῦν ἰθὺς τετραμμένος ἢ ἀπολέσθω \nἠὲ σαωθήτω:  ἣ γὰρ πολέμου ὀαριστύς. \nὃς δέ κε Πάτροκλον καὶ τεθνηῶτά περ ἔμπης \n", "content_type": "5-lines"}, {"text": "Τρῶας ἐς ἱπποδάμους ἐρύσῃ, εἴξῃ δέ οἱ Αἴας, \nἥμισυ τῷ ἐνάρων ἀποδάσσομαι, ἥμισυ δ' αὐτὸς \nἕξω ἐγώ:  τὸ δέ οἱ κλέος ἔσσεται ὅσσον ἐμοί περ. \nὣς ἔφαθ', οἳ δ' ἰθὺς Δαναῶν βρίσαντες ἔβησαν \nδούρατ' ἀνασχόμενοι:  μάλα δέ σφισιν ἔλπετο θυμὸς \n", "content_type": "5-lines"}, {"text": "νεκρὸν ὑπ' Αἴαντος ἐρύειν Τελαμωνιάδαο \nνήπιοι:  ἦ τε πολέσσιν ἐπ' αὐτῷ θυμὸν ἀπηύρα. \nκαὶ τότ' ἄρ' Αἴας εἶπε βοὴν ἀγαθὸν Μενέλαον:  \nὦ πέπον ὦ Μενέλαε διοτρεφὲς οὐκέτι νῶϊ \nἔλπομαι αὐτώ περ νοστησέμεν ἐκ πολέμοιο. \n", "content_type": "5-lines"}, {"text": "οὔ τι τόσον νέκυος περιδείδια Πατρόκλοιο, \nὅς κε τάχα Τρώων κορέει κύνας ἠδ' οἰωνούς, \nὅσσον ἐμῇ κεφαλῇ περιδείδια μή τι πάθῃσι, \nκαὶ σῇ, ἐπεὶ πολέμοιο νέφος περὶ πάντα καλύπτει \nἝκτωρ, ἡμῖν δ' αὖτ' ἀναφαίνεται αἰπὺς ὄλεθρος. \n", "content_type": "5-lines"}, {"text": "ἀλλ' ἄγ' ἀριστῆας Δαναῶν κάλει, ἤν τις ἀκούσῃ. \nὣς ἔφατ', οὐδ' ἀπίθησε βοὴν ἀγαθὸς Μενέλαος, \nἤϋσεν δὲ διαπρύσιον Δαναοῖσι γεγωνώς: \nὦ φίλοι Ἀργείων ἡγήτορες ἠδὲ μέδοντες \nοἵ τε παρ' Ἀτρεΐδῃς Ἀγαμέμνονι καὶ Μενελάῳ \n", "content_type": "5-lines"}, {"text": "δήμια πίνουσιν καὶ σημαίνουσιν ἕκαστος \nλαοῖς: ἐκ δὲ Διὸς τιμὴ καὶ κῦδος ὀπηδεῖ. \nἀργαλέον δέ μοί ἐστι διασκοπιᾶσθαι ἕκαστον \nἡγεμόνων:  τόσση γὰρ ἔρις πολέμοιο δέδηεν:  \nἀλλά τις αὐτὸς ἴτω, νεμεσιζέσθω δ' ἐνὶ θυμῷ \n", "content_type": "5-lines"}, {"text": "Πάτροκλον Τρῳῇσι κυσὶν μέλπηθρα γενέσθαι. \nὣς ἔφατ', ὀξὺ δ' ἄκουσεν Ὀϊλῆος ταχὺς Αἴας: \nπρῶτος δ' ἀντίος ἦλθε θέων ἀνὰ δηϊοτῆτα, \nτὸν δὲ μετ' Ἰδομενεὺς καὶ ὀπάων Ἰδομενῆος \nΜηριόνης ἀτάλαντος Ἐνυαλίῳ ἀνδρειφόντῃ. \n", "content_type": "5-lines"}, {"text": "τῶν δ' ἄλλων τίς κεν ᾗσι φρεσὶν οὐνόματ' εἴποι, \nὅσσοι δὴ μετόπισθε μάχην ἤγειραν Ἀχαιῶν; \nΤρῶες δὲ προὔτυψαν ἀολλέες: ἦρχε δ' ἄρ' Ἕκτωρ. \nὡς δ' ὅτ' ἐπὶ προχοῇσι διιπετέος ποταμοῖο \nβέβρυχεν μέγα κῦμα ποτὶ ῥόον, ἀμφὶ δέ τ' ἄκραι \n", "content_type": "5-lines"}, {"text": "ἠϊόνες βοόωσιν ἐρευγομένης ἁλὸς ἔξω, \nτόσσῃ ἄρα Τρῶες ἰαχῇ ἴσαν. αὐτὰρ Ἀχαιοὶ \nἕστασαν ἀμφὶ Μενοιτιάδῃ ἕνα θυμὸν ἔχοντες \nφραχθέντες σάκεσιν χαλκήρεσιν:  ἀμφὶ δ' ἄρά σφι \nλαμπρῇσιν κορύθεσσι Κρονίων ἠέρα πολλὴν \n", "content_type": "5-lines"}, {"text": "χεῦ', ἐπεὶ οὐδὲ Μενοιτιάδην ἔχθαιρε πάρος γε, \nὄφρα ζωὸς ἐὼν θεράπων ἦν Αἰακίδαο:  \nμίσησεν δ' ἄρα μιν δηΐων κυσὶ κύρμα γενέσθαι \nΤρῳῇσιν:  τὼ καί οἱ ἀμυνέμεν ὦρσεν ἑταίρους. \nὦσαν δὲ πρότεροι Τρῶες ἑλίκωπας Ἀχαιούς: \n", "content_type": "5-lines"}, {"text": "νεκρὸν δὲ προλιπόντες ὑπέτρεσαν, οὐδέ τιν' αὐτῶν \nΤρῶες ὑπέρθυμοι ἕλον ἔγχεσιν ἱέμενοί περ, \nἀλλὰ νέκυν ἐρύοντο:  μίνυνθα δὲ καὶ τοῦ Ἀχαιοὶ \nμέλλον ἀπέσσεσθαι:  μάλα γάρ σφεας ὦκ' ἐλέλιξεν \nΑἴας, ὃς περὶ μὲν εἶδος, περὶ δ' ἔργα τέτυκτο \n", "content_type": "5-lines"}, {"text": "τῶν ἄλλων Δαναῶν μετ' ἀμύμονα Πηλεΐωνα. \nἴθυσεν δὲ διὰ προμάχων συῒ εἴκελος ἀλκὴν \nκαπρίῳ, ὅς τ' ἐν ὄρεσσι κύνας θαλερούς τ' αἰζηοὺς \nῥηϊδίως ἐκέδασσεν, ἑλιξάμενος διὰ βήσσας: \nὣς υἱὸς Τελαμῶνος ἀγαυοῦ φαίδιμος Αἴας \n", "content_type": "5-lines"}, {"text": "ῥεῖα μετεισάμενος Τρώων ἐκέδασσε φάλαγγας \nοἳ περὶ Πατρόκλῳ βέβασαν, φρόνεον δὲ μάλιστα \nἄστυ πότι σφέτερον ἐρύειν καὶ κῦδος ἀρέσθαι. \nἤτοι τὸν Λήθοιο Πελασγοῦ φαίδιμος υἱὸς \nἹππόθοος ποδὸς ἕλκε κατὰ κρατερὴν ὑσμίνην \n", "content_type": "5-lines"}, {"text": "δησάμενος τελαμῶνι παρὰ σφυρὸν ἀμφὶ τένοντας \nἝκτορι καὶ Τρώεσσι χαριζόμενος: τάχα δ' αὐτῷ \nἦλθε κακόν, τό οἱ οὔ τις ἐρύκακεν ἱεμένων περ. \nτὸν δ' υἱὸς Τελαμῶνος ἐπαΐξας δι' ὁμίλου \nπλῆξ' αὐτοσχεδίην κυνέης διὰ χαλκοπαρῄου:  \n", "content_type": "5-lines"}, {"text": "ἤρικε δ' ἱπποδάσεια κόρυς περὶ δουρὸς ἀκωκῇ \nπληγεῖσ' ἔγχεΐ τε μεγάλῳ καὶ χειρὶ παχείῃ, \nἐγκέφαλος δὲ παρ' αὐλὸν ἀνέδραμεν ἐξ ὠτειλῆς \nαἱματόεις: τοῦ δ' αὖθι λύθη μένος, ἐκ δ' ἄρα χειρῶν \nΠατρόκλοιο πόδα μεγαλήτορος ἧκε χαμᾶζε \n", "content_type": "5-lines"}, {"text": "κεῖσθαι:  ὃ δ' ἄγχ' αὐτοῖο πέσε πρηνὴς ἐπὶ νεκρῷ \nτῆλ' ἀπὸ Λαρίσης ἐριβώλακος, οὐδὲ τοκεῦσι \nθρέπτρα φίλοις ἀπέδωκε, μινυνθάδιος δέ οἱ αἰὼν \nἔπλεθ' ὑπ' Αἴαντος μεγαθύμου δουρὶ δαμέντι. \nἝκτωρ δ' αὖτ' Αἴαντος ἀκόντισε δουρὶ φαεινῷ:  \n", "content_type": "5-lines"}, {"text": "ἀλλ' ὃ μὲν ἄντα ἰδὼν ἠλεύατο χάλκεον ἔγχος \nτυτθόν:  ὃ δὲ Σχεδίον μεγαθύμου Ἰφίτου υἱὸν \nΦωκήων ὄχ' ἄριστον, ὃς ἐν κλειτῷ Πανοπῆϊ \nοἰκία ναιετάασκε πολέσσ' ἄνδρεσσιν ἀνάσσων, \nτὸν βάλ' ὑπὸ κληῗδα μέσην:  διὰ δ' ἀμπερὲς ἄκρη \n", "content_type": "5-lines"}, {"text": "αἰχμὴ χαλκείη παρὰ νείατον ὦμον ἀνέσχε:  \nδούπησεν δὲ πεσών, ἀράβησε δὲ τεύχε' ἐπ' αὐτῷ. \nΑἴας δ' αὖ Φόρκυνα δαΐφρονα Φαίνοπος υἱὸν \nἹπποθόῳ περιβάντα μέσην κατὰ γαστέρα τύψε:  \nῥῆξε δὲ θώρηκος γύαλον, διὰ δ' ἔντερα χαλκὸς \n", "content_type": "5-lines"}, {"text": "ἤφυσ':  ὃ δ' ἐν κονίῃσι πεσὼν ἕλε γαῖαν ἀγοστῷ. \nχώρησαν δ' ὑπό τε πρόμαχοι καὶ φαίδιμος Ἕκτωρ:  \nἈργεῖοι δὲ μέγα ἴαχον, ἐρύσαντο δὲ νεκροὺς \nΦόρκυν θ' Ἱππόθοόν τε, λύοντο δὲ τεύχε' ἀπ' ὤμων. \nἔνθά κεν αὖτε Τρῶες ἀρηϊφίλων ὑπ' Ἀχαιῶν \n", "content_type": "5-lines"}, {"text": "Ἴλιον εἰσανέβησαν ἀναλκείῃσι δαμέντες, \nἈργεῖοι δέ κε κῦδος ἕλον καὶ ὑπὲρ Διὸς αἶσαν \nκάρτεϊ καὶ σθένεϊ σφετέρῳ:  ἀλλ' αὐτὸς Ἀπόλλων \nΑἰνείαν ὄτρυνε δέμας Περίφαντι ἐοικὼς \nκήρυκι Ἠπυτίδῃ, ὅς οἱ παρὰ πατρὶ γέροντι \n", "content_type": "5-lines"}, {"text": "κηρύσσων γήρασκε φίλα φρεσὶ μήδεα εἰδώς: \nτῷ μιν ἐεισάμενος προσέφη Διὸς υἱὸς Ἀπόλλων:  \nΑἰνεία πῶς ἂν καὶ ὑπὲρ θεὸν εἰρύσσαισθε \nἼλιον αἰπεινήν; ὡς δὴ ἴδον ἀνέρας ἄλλους \nκάρτεΐ τε σθένεΐ τε πεποιθότας ἠνορέῃ τε \n", "content_type": "5-lines"}, {"text": "πλήθεΐ τε σφετέρῳ καὶ ὑπερδέα δῆμον ἔχοντας: \nἡμῖν δὲ Ζεὺς μὲν πολὺ βούλεται ἢ Δαναοῖσι \nνίκην:  ἀλλ' αὐτοὶ τρεῖτ' ἄσπετον οὐδὲ μάχεσθε. \nὣς ἔφατ', Αἰνείας δ' ἑκατηβόλον Ἀπόλλωνα \nἔγνω ἐς ἄντα ἰδών, μέγα δ' Ἕκτορα εἶπε βοήσας: \n", "content_type": "5-lines"}, {"text": "Ἕκτόρ τ' ἠδ' ἄλλοι Τρώων ἀγοὶ ἠδ' ἐπικούρων \nαἰδὼς μὲν νῦν ἥδε γ' ἀρηϊφίλων ὑπ' Ἀχαιῶν \nἼλιον εἰσαναβῆναι ἀναλκείῃσι δαμέντας. \nἀλλ' ἔτι γάρ τίς φησι θεῶν ἐμοὶ ἄγχι παραστὰς \nΖῆν' ὕπατον μήστωρα μάχης ἐπιτάρροθον εἶναι:  \n", "content_type": "5-lines"}, {"text": "τώ ῥ' ἰθὺς Δαναῶν ἴομεν, μηδ' οἵ γε ἕκηλοι \nΠάτροκλον νηυσὶν πελασαίατο τεθνηῶτα. \nὣς φάτο, καί ῥα πολὺ προμάχων ἐξάλμενος ἔστη:  \nοἳ δ' ἐλελίχθησαν καὶ ἐναντίοι ἔσταν Ἀχαιῶν. \nἔνθ' αὖτ' Αἰνείας Λειώκριτον οὔτασε δουρὶ \n", "content_type": "5-lines"}, {"text": "υἱὸν Ἀρίσβαντος Λυκομήδεος ἐσθλὸν ἑταῖρον. \nτὸν δὲ πεσόντ' ἐλέησεν ἀρηΐφιλος Λυκομήδης, \nστῆ δὲ μάλ' ἐγγὺς ἰών, καὶ ἀκόντισε δουρὶ φαεινῷ, \nκαὶ βάλεν Ἱππασίδην Ἀπισάονα ποιμένα λαῶν \nἧπαρ ὑπὸ πραπίδων, εἶθαρ δ' ὑπὸ γούνατ' ἔλυσεν, \n", "content_type": "5-lines"}, {"text": "ὅς ῥ' ἐκ Παιονίης ἐριβώλακος εἰληλούθει, \nκαὶ δὲ μετ' Ἀστεροπαῖον ἀριστεύεσκε μάχεσθαι. \nτὸν δὲ πεσόντ' ἐλέησεν ἀρήϊος Ἀστεροπαῖος, \nἴθυσεν δὲ καὶ ὃ πρόφρων Δαναοῖσι μάχεσθαι:  \nἀλλ' οὔ πως ἔτι εἶχε:  σάκεσσι γὰρ ἔρχατο πάντῃ \n", "content_type": "5-lines"}, {"text": "ἑσταότες περὶ Πατρόκλῳ, πρὸ δὲ δούρατ' ἔχοντο. \nΑἴας γὰρ μάλα πάντας ἐπῴχετο πολλὰ κελεύων:  \nοὔτέ τιν' ἐξοπίσω νεκροῦ χάζεσθαι ἀνώγει \nοὔτέ τινα προμάχεσθαι Ἀχαιῶν ἔξοχον ἄλλων, \nἀλλὰ μάλ' ἀμφ' αὐτῷ βεβάμεν, σχεδόθεν δὲ μάχεσθαι. \n", "content_type": "5-lines"}, {"text": "ὣς Αἴας ἐπέτελλε πελώριος, αἵματι δὲ χθὼν \nδεύετο πορφυρέῳ, τοὶ δ' ἀγχιστῖνοι ἔπιπτον \nνεκροὶ ὁμοῦ Τρώων καὶ ὑπερμενέων ἐπικούρων \nκαὶ Δαναῶν:  οὐδ' οἳ γὰρ ἀναιμωτί γε μάχοντο, \nπαυρότεροι δὲ πολὺ φθίνυθον:  μέμνηντο γὰρ αἰεὶ \n", "content_type": "5-lines"}, {"text": "ἀλλήλοις ἀν' ὅμιλον ἀλεξέμεναι φόνον αἰπύν. \nὣς οἳ μὲν μάρναντο δέμας πυρός, οὐδέ κε φαίης \nοὔτέ ποτ' ἠέλιον σῶν ἔμμεναι οὔτε σελήνην:  \nἠέρι γὰρ κατέχοντο μάχης ἐπί θ' ὅσσον ἄριστοι \nἕστασαν ἀμφὶ Μενοιτιάδῃ κατατεθνηῶτι. \n", "content_type": "5-lines"}, {"text": "οἳ δ' ἄλλοι Τρῶες καὶ ἐϋκνήμιδες Ἀχαιοὶ \nεὔκηλοι πολέμιζον ὑπ' αἰθέρι, πέπτατο δ' αὐγὴ \nἠελίου ὀξεῖα, νέφος δ' οὐ φαίνετο πάσης \nγαίης οὐδ' ὀρέων:  μεταπαυόμενοι δὲ μάχοντο \nἀλλήλων ἀλεείνοντες βέλεα στονόεντα \n", "content_type": "5-lines"}, {"text": "πολλὸν ἀφεσταότες. τοὶ δ' ἐν μέσῳ ἄλγε' ἔπασχον \nἠέρι καὶ πολέμῳ, τείροντο δὲ νηλέϊ χαλκῷ \nὅσσοι ἄριστοι ἔσαν:  δύο δ' οὔ πω φῶτε πεπύσθην \nἀνέρε κυδαλίμω Θρασυμήδης Ἀντίλοχός τε \nΠατρόκλοιο θανόντος ἀμύμονος, ἀλλ' ἔτ' ἔφαντο \n", "content_type": "5-lines"}, {"text": "ζωὸν ἐνὶ πρώτῳ ὁμάδῳ Τρώεσσι μάχεσθαι. \nτὼ δ' ἐπιοσσομένω θάνατον καὶ φύζαν ἑταίρων \nνόσφιν ἐμαρνάσθην, ἐπεὶ ὣς ἐπετέλλετο Νέστωρ \nὀτρύνων πόλεμον δὲ μελαινάων ἀπὸ νηῶν. \nτοῖς δὲ πανημερίοις ἔριδος μέγα νεῖκος ὀρώρει \n", "content_type": "5-lines"}, {"text": "ἀργαλέης: καμάτῳ δὲ καὶ ἱδρῷ νωλεμὲς αἰεὶ \nγούνατά τε κνῆμαί τε πόδες θ' ὑπένερθεν ἑκάστου \nχεῖρές τ' ὀφθαλμοί τε παλάσσετο μαρναμένοιιν \nἀμφ' ἀγαθὸν θεράποντα ποδώκεος Αἰακίδαο. \nὡς δ' ὅτ' ἀνὴρ ταύροιο βοὸς μεγάλοιο βοείην \n", "content_type": "5-lines"}, {"text": "λαοῖσιν δώῃ τανύειν μεθύουσαν ἀλοιφῇ:  \nδεξάμενοι δ' ἄρα τοί γε διαστάντες τανύουσι \nκυκλόσ', ἄφαρ δέ τε ἰκμὰς ἔβη, δύνει δέ τ' ἀλοιφὴ \nπολλῶν ἑλκόντων, τάνυται δέ τε πᾶσα διὰ πρό:  \nὣς οἵ γ' ἔνθα καὶ ἔνθα νέκυν ὀλίγῃ ἐνὶ χώρῃ \n", "content_type": "5-lines"}, {"text": "εἵλκεον ἀμφότεροι:  μάλα δέ σφισιν ἔλπετο θυμὸς \nΤρωσὶν μὲν ἐρύειν προτὶ Ἴλιον, αὐτὰρ Ἀχαιοῖς \nνῆας ἔπι γλαφυράς: περὶ δ' αὐτοῦ μῶλος ὀρώρει \nἄγριος: οὐδέ κ' Ἄρης λαοσσόος οὐδέ κ' Ἀθήνη \nτόν γε ἰδοῦσ' ὀνόσαιτ', οὐδ' εἰ μάλα μιν χόλος ἵκοι:  \n", "content_type": "5-lines"}, {"text": "τοῖον Ζεὺς ἐπὶ Πατρόκλῳ ἀνδρῶν τε καὶ ἵππων \nἤματι τῷ ἐτάνυσσε κακὸν πόνον:  οὐδ' ἄρα πώ τι \nᾔδεε Πάτροκλον τεθνηότα δῖος Ἀχιλλεύς: \nπολλὸν γὰρ ῥ' ἀπάνευθε νεῶν μάρναντο θοάων \nτείχει ὕπο Τρώων:  τό μιν οὔ ποτε ἔλπετο θυμῷ \n", "content_type": "5-lines"}, {"text": "τεθνάμεν, ἀλλὰ ζωὸν ἐνιχριμφθέντα πύλῃσιν \nἂψ ἀπονοστήσειν, ἐπεὶ οὐδὲ τὸ ἔλπετο πάμπαν \nἐκπέρσειν πτολίεθρον ἄνευ ἕθεν, οὐδὲ σὺν αὐτῷ:  \nπολλάκι γὰρ τό γε μητρὸς ἐπεύθετο νόσφιν ἀκούων, \nἥ οἱ ἀπαγγέλλεσκε Διὸς μεγάλοιο νόημα. \n", "content_type": "5-lines"}, {"text": "δὴ τότε γ' οὔ οἱ ἔειπε κακὸν τόσον ὅσσον ἐτύχθη \nμήτηρ, ὅττί ῥά οἱ πολὺ φίλτατος ὤλεθ' ἑταῖρος. \nοἳ δ' αἰεὶ περὶ νεκρὸν ἀκαχμένα δούρατ' ἔχοντες \nνωλεμὲς ἐγχρίμπτοντο καὶ ἀλλήλους ἐνάριζον:  \nὧδε δέ τις εἴπεσκεν Ἀχαιῶν χαλκοχιτώνων:  \n", "content_type": "5-lines"}, {"text": "ὦ φίλοι οὐ μὰν ἧμιν ἐϋκλεὲς ἀπονέεσθαι \nνῆας ἔπι γλαφυράς, ἀλλ' αὐτοῦ γαῖα μέλαινα \nπᾶσι χάνοι:  τό κεν ἧμιν ἄφαρ πολὺ κέρδιον εἴη \nεἰ τοῦτον Τρώεσσι μεθήσομεν ἱπποδάμοισιν \nἄστυ πότι σφέτερον ἐρύσαι καὶ κῦδος ἀρέσθαι. \n", "content_type": "5-lines"}, {"text": "ὣς δέ τις αὖ Τρώων μεγαθύμων αὐδήσασκεν:  \nὦ φίλοι, εἰ καὶ μοῖρα παρ' ἀνέρι τῷδε δαμῆναι \nπάντας ὁμῶς, μή πώ τις ἐρωείτω πολέμοιο. \nὣς ἄρα τις εἴπεσκε, μένος δ' ὄρσασκεν ἑκάστου. \nὣς οἳ μὲν μάρναντο, σιδήρειος δ' ὀρυμαγδὸς \n", "content_type": "5-lines"}, {"text": "χάλκεον οὐρανὸν ἷκε δι' αἰθέρος ἀτρυγέτοιο:  \nἵπποι δ' Αἰακίδαο μάχης ἀπάνευθεν ἐόντες \nκλαῖον, ἐπεὶ δὴ πρῶτα πυθέσθην ἡνιόχοιο \nἐν κονίῃσι πεσόντος ὑφ' Ἕκτορος ἀνδροφόνοιο. \nἦ μὰν Αὐτομέδων Διώρεος ἄλκιμος υἱὸς \n", "content_type": "5-lines"}, {"text": "πολλὰ μὲν ἂρ μάστιγι θοῇ ἐπεμαίετο θείνων, \nπολλὰ δὲ μειλιχίοισι προσηύδα, πολλὰ δ' ἀρειῇ:  \nτὼ δ' οὔτ' ἂψ ἐπὶ νῆας ἐπὶ πλατὺν Ἑλλήσποντον \nἠθελέτην ἰέναι οὔτ' ἐς πόλεμον μετ' Ἀχαιούς, \nἀλλ' ὥς τε στήλη μένει ἔμπεδον, ἥ τ' ἐπὶ τύμβῳ \n", "content_type": "5-lines"}, {"text": "ἀνέρος ἑστήκῃ τεθνηότος ἠὲ γυναικός, \nὣς μένον ἀσφαλέως περικαλλέα δίφρον ἔχοντες \nοὔδει ἐνισκίμψαντε καρήατα:  δάκρυα δέ σφι \nθερμὰ κατὰ βλεφάρων χαμάδις ῥέε μυρομένοισιν \nἡνιόχοιο πόθῳ:  θαλερὴ δ' ἐμιαίνετο χαίτη \n", "content_type": "5-lines"}, {"text": "ζεύγλης ἐξεριποῦσα παρὰ ζυγὸν ἀμφοτέρωθεν. \nμυρομένω δ' ἄρα τώ γε ἰδὼν ἐλέησε Κρονίων, \nκινήσας δὲ κάρη προτὶ ὃν μυθήσατο θυμόν:  \nἆ δειλώ, τί σφῶϊ δόμεν Πηλῆϊ ἄνακτι \nθνητῷ, ὑμεῖς δ' ἐστὸν ἀγήρω τ' ἀθανάτω τε; \n", "content_type": "5-lines"}, {"text": "ἦ ἵνα δυστήνοισι μετ' ἀνδράσιν ἄλγε' ἔχητον; \nοὐ μὲν γάρ τί πού ἐστιν ὀϊζυρώτερον ἀνδρὸς \nπάντων, ὅσσά τε γαῖαν ἔπι πνείει τε καὶ ἕρπει. \nἀλλ' οὐ μὰν ὑμῖν γε καὶ ἅρμασι δαιδαλέοισιν \nἝκτωρ Πριαμίδης ἐποχήσεται:  οὐ γὰρ ἐάσω. \n", "content_type": "5-lines"}, {"text": "ἦ οὐχ ἅλις ὡς καὶ τεύχε' ἔχει καὶ ἐπεύχεται αὔτως; \nσφῶϊν δ' ἐν γούνεσσι βαλῶ μένος ἠδ' ἐνὶ θυμῷ, \nὄφρα καὶ Αὐτομέδοντα σαώσετον ἐκ πολέμοιο \nνῆας ἔπι γλαφυράς: ἔτι γάρ σφισι κῦδος ὀρέξω \nκτείνειν, εἰς ὅ κε νῆας ἐϋσσέλμους ἀφίκωνται \n", "content_type": "5-lines"}, {"text": "δύῃ τ' ἠέλιος καὶ ἐπὶ κνέφας ἱερὸν ἔλθῃ:  \nὣς εἰπὼν ἵπποισιν ἐνέπνευσεν μένος ἠΰ. \nτὼ δ' ἀπὸ χαιτάων κονίην οὖδας δὲ βαλόντε \nῥίμφα φέρον θοὸν ἅρμα μετὰ Τρῶας καὶ Ἀχαιούς. \nτοῖσι δ' ἐπ' Αὐτομέδων μάχετ' ἀχνύμενός περ ἑταίρου \n", "content_type": "5-lines"}, {"text": "ἵπποις ἀΐσσων ὥς τ' αἰγυπιὸς μετὰ χῆνας: \nῥέα μὲν γὰρ φεύγεσκεν ὑπ' ἐκ Τρώων ὀρυμαγδοῦ, \nῥεῖα δ' ἐπαΐξασκε πολὺν καθ' ὅμιλον ὀπάζων. \nἀλλ' οὐχ ᾕρει φῶτας ὅτε σεύαιτο διώκειν:  \nοὐ γάρ πως ἦν οἶον ἐόνθ' ἱερῷ ἐνὶ δίφρῳ \n", "content_type": "5-lines"}, {"text": "ἔγχει ἐφορμᾶσθαι καὶ ἐπίσχειν ὠκέας ἵππους. \nὀψὲ δὲ δή μιν ἑταῖρος ἀνὴρ ἴδεν ὀφθαλμοῖσιν \nἈλκιμέδων υἱὸς Λαέρκεος Αἱμονίδαο:  \nστῆ δ' ὄπιθεν δίφροιο καὶ Αὐτομέδοντα προσηύδα:  \nΑὐτόμεδον, τίς τοί νυ θεῶν νηκερδέα βουλὴν \n", "content_type": "5-lines"}, {"text": "ἐν στήθεσσιν ἔθηκε, καὶ ἐξέλετο φρένας ἐσθλάς; \nοἷον πρὸς Τρῶας μάχεαι πρώτῳ ἐν ὁμίλῳ \nμοῦνος: ἀτάρ τοι ἑταῖρος ἀπέκτατο, τεύχεα δ' Ἕκτωρ \nαὐτὸς ἔχων ὤμοισιν ἀγάλλεται Αἰακίδαο. \nτὸν δ' αὖτ' Αὐτομέδων προσέφη Διώρεος υἱός: \n", "content_type": "5-lines"}, {"text": "Ἀλκίμεδον τίς γάρ τοι Ἀχαιῶν ἄλλος ὁμοῖος \nἵππων ἀθανάτων ἐχέμεν δμῆσίν τε μένος τε, \nεἰ μὴ Πάτροκλος θεόφιν μήστωρ ἀτάλαντος \nζωὸς ἐών; νῦν αὖ θάνατος καὶ μοῖρα κιχάνει. \nἀλλὰ σὺ μὲν μάστιγα καὶ ἡνία σιγαλόεντα \n", "content_type": "5-lines"}, {"text": "δέξαι, ἐγὼ δ' ἵππων ἀποβήσομαι, ὄφρα μάχωμαι. \nὣς ἔφατ', Ἀλκιμέδων δὲ βοηθόον ἅρμ' ἐπορούσας \nκαρπαλίμως μάστιγα καὶ ἡνία λάζετο χερσίν, \nΑὐτομέδων δ' ἀπόρουσε:  νόησε δὲ φαίδιμος Ἕκτωρ, \nαὐτίκα δ' Αἰνείαν προσεφώνεεν ἐγγὺς ἐόντα:  \n", "content_type": "5-lines"}, {"text": "Αἰνεία Τρώων βουληφόρε χαλκοχιτώνων \nἵππω τώδ' ἐνόησα ποδώκεος Αἰακίδαο \nἐς πόλεμον προφανέντε σὺν ἡνιόχοισι κακοῖσι:  \nτώ κεν ἐελποίμην αἱρησέμεν, εἰ σύ γε θυμῷ \nσῷ ἐθέλεις, ἐπεὶ οὐκ ἂν ἐφορμηθέντε γε νῶϊ \n", "content_type": "5-lines"}, {"text": "τλαῖεν ἐναντίβιον στάντες μαχέσασθαι Ἄρηϊ. \nὣς ἔφατ', οὐδ' ἀπίθησεν ἐῢς πάϊς Ἀγχίσαο. \nτὼ δ' ἰθὺς βήτην βοέῃς εἰλυμένω ὤμους \nαὔῃσι στερεῇσι:  πολὺς δ' ἐπελήλατο χαλκός. \nτοῖσι δ' ἅμα Χρομίος τε καὶ Ἄρητος θεοειδὴς \n", "content_type": "5-lines"}, {"text": "ἤϊσαν ἀμφότεροι:  μάλα δέ σφισιν ἔλπετο θυμὸς \nαὐτώ τε κτενέειν ἐλάαν τ' ἐριαύχενας ἵππους \nνήπιοι, οὐδ' ἄρ' ἔμελλον ἀναιμωτί γε νέεσθαι \nαὖτις ἀπ' Αὐτομέδοντος. ὃ δ' εὐξάμενος Διὶ πατρὶ \nἀλκῆς καὶ σθένεος πλῆτο φρένας ἀμφὶ μελαίνας: \n", "content_type": "5-lines"}, {"text": "αὐτίκα δ' Ἀλκιμέδοντα προσηύδα πιστὸν ἑταῖρον:  \nἈλκίμεδον μὴ δή μοι ἀπόπροθεν ἰσχέμεν ἵππους, \nἀλλὰ μάλ' ἐμπνείοντε μεταφρένῳ:  οὐ γὰρ ἔγωγε \nἝκτορα Πριαμίδην μένεος σχήσεσθαι ὀΐω, \nπρίν γ' ἐπ' Ἀχιλλῆος καλλίτριχε βήμεναι ἵππω \n", "content_type": "5-lines"}, {"text": "νῶϊ κατακτείναντα, φοβῆσαί τε στίχας ἀνδρῶν \nἈργείων, ἤ κ' αὐτὸς ἐνὶ πρώτοισιν ἁλοίη. \nὣς εἰπὼν Αἴαντε καλέσσατο καὶ Μενέλαον:  \nΑἴαντ' Ἀργείων ἡγήτορε καὶ Μενέλαε \nἤτοι μὲν τὸν νεκρὸν ἐπιτράπεθ' οἵ περ ἄριστοι \n", "content_type": "5-lines"}, {"text": "ἀμφ' αὐτῷ βεβάμεν καὶ ἀμύνεσθαι στίχας ἀνδρῶν, \nνῶϊν δὲ ζωοῖσιν ἀμύνετε νηλεὲς ἦμαρ:  \nτῇδε γὰρ ἔβρισαν πόλεμον κάτα δακρυόεντα \nἝκτωρ Αἰνείας θ', οἳ Τρώων εἰσὶν ἄριστοι. \nἀλλ' ἤτοι μὲν ταῦτα θεῶν ἐν γούνασι κεῖται:  \n", "content_type": "5-lines"}, {"text": "ἥσω γὰρ καὶ ἐγώ, τὰ δέ κεν Διὶ πάντα μελήσει. \nἦ ῥα, καὶ ἀμπεπαλὼν προΐει δολιχόσκιον ἔγχος, \nκαὶ βάλεν Ἀρήτοιο κατ' ἀσπίδα πάντοσ' ἐΐσην:  \nἣ δ' οὐκ ἔγχος ἔρυτο, διὰ πρὸ δὲ εἴσατο χαλκός, \nνειαίρῃ δ' ἐν γαστρὶ διὰ ζωστῆρος ἔλασσεν. \n", "content_type": "5-lines"}, {"text": "ὡς δ' ὅτ' ἂν ὀξὺν ἔχων πέλεκυν αἰζήϊος ἀνὴρ \nκόψας ἐξόπιθεν κεράων βοὸς ἀγραύλοιο \nἶνα τάμῃ διὰ πᾶσαν, ὃ δὲ προθορὼν ἐρίπῃσιν, \nὣς ἄρ' ὅ γε προθορὼν πέσεν ὕπτιος: ἐν δέ οἱ ἔγχος \nνηδυίοισι μάλ' ὀξὺ κραδαινόμενον λύε γυῖα. \n", "content_type": "5-lines"}, {"text": "Ἕκτωρ δ' Αὐτομέδοντος ἀκόντισε δουρὶ φαεινῷ:  \nἀλλ' ὃ μὲν ἄντα ἰδὼν ἠλεύατο χάλκεον ἔγχος: \nπρόσσω γὰρ κατέκυψε, τὸ δ' ἐξόπιθεν δόρυ μακρὸν \nοὔδει ἐνισκίμφθη, ἐπὶ δ' οὐρίαχος πελεμίχθη \nἔγχεος: ἔνθα δ' ἔπειτ' ἀφίει μένος ὄβριμος Ἄρης. \n", "content_type": "5-lines"}, {"text": "καί νύ κε δὴ ξιφέεσσ' αὐτοσχεδὸν ὁρμηθήτην \nεἰ μή σφω' Αἴαντε διέκριναν μεμαῶτε, \nοἵ ῥ' ἦλθον καθ' ὅμιλον ἑταίρου κικλήσκοντος: \nτοὺς ὑποταρβήσαντες ἐχώρησαν πάλιν αὖτις \nἝκτωρ Αἰνείας τ' ἠδὲ Χρομίος θεοειδής, \n", "content_type": "5-lines"}, {"text": "Ἄρητον δὲ κατ' αὖθι λίπον δεδαϊγμένον ἦτορ \nκείμενον:  Αὐτομέδων δὲ θοῷ ἀτάλαντος Ἄρηϊ \nτεύχεά τ' ἐξενάριξε καὶ εὐχόμενος ἔπος ηὔδα:  \nἦ δὴ μὰν ὀλίγον γε Μενοιτιάδαο θανόντος \nκῆρ ἄχεος μεθέηκα χερείονά περ καταπέφνων. \n", "content_type": "5-lines"}, {"text": "ὣς εἰπὼν ἐς δίφρον ἑλὼν ἔναρα βροτόεντα \nθῆκ', ἂν δ' αὐτὸς ἔβαινε πόδας καὶ χεῖρας ὕπερθεν \nαἱματόεις ὥς τίς τε λέων κατὰ ταῦρον ἐδηδώς. \nἂψ δ' ἐπὶ Πατρόκλῳ τέτατο κρατερὴ ὑσμίνη \nἀργαλέη πολύδακρυς, ἔγειρε δὲ νεῖκος Ἀθήνη \n", "content_type": "5-lines"}, {"text": "οὐρανόθεν καταβᾶσα:  προῆκε γὰρ εὐρύοπα Ζεὺς \nὀρνύμεναι Δαναούς: δὴ γὰρ νόος ἐτράπετ' αὐτοῦ. \nἠΰτε πορφυρέην ἶριν θνητοῖσι τανύσσῃ \nΖεὺς ἐξ οὐρανόθεν τέρας ἔμμεναι ἢ πολέμοιο \nἢ καὶ χειμῶνος δυσθαλπέος, ὅς ῥά τε ἔργων \n", "content_type": "5-lines"}, {"text": "ἀνθρώπους ἀνέπαυσεν ἐπὶ χθονί, μῆλα δὲ κήδει, \nὣς ἣ πορφυρέῃ νεφέλῃ πυκάσασα ἓ αὐτὴν \nδύσετ' Ἀχαιῶν ἔθνος, ἔγειρε δὲ φῶτα ἕκαστον. \nπρῶτον δ' Ἀτρέος υἱὸν ἐποτρύνουσα προσηύδα \nἴφθιμον Μενέλαον:  ὃ γάρ ῥά οἱ ἐγγύθεν ἦεν:  \n", "content_type": "5-lines"}, {"text": "εἰσαμένη Φοίνικι δέμας καὶ ἀτειρέα φωνήν:  \nσοὶ μὲν δὴ Μενέλαε κατηφείη καὶ ὄνειδος \nἔσσεται εἴ κ' Ἀχιλῆος ἀγαυοῦ πιστὸν ἑταῖρον \nτείχει ὕπο Τρώων ταχέες κύνες ἑλκήσουσιν. \nἀλλ' ἔχεο κρατερῶς, ὄτρυνε δὲ λαὸν ἅπαντα. \n", "content_type": "5-lines"}, {"text": "τὴν δ' αὖτε προσέειπε βοὴν ἀγαθὸς Μενέλαος: \nΦοῖνιξ ἄττα γεραιὲ παλαιγενές, εἰ γὰρ Ἀθήνη \nδοίη κάρτος ἐμοί, βελέων δ' ἀπερύκοι ἐρωήν:  \nτώ κεν ἔγωγ' ἐθέλοιμι παρεστάμεναι καὶ ἀμύνειν \nΠατρόκλῳ:  μάλα γάρ με θανὼν ἐσεμάσσατο θυμόν. \n", "content_type": "5-lines"}, {"text": "ἀλλ' Ἕκτωρ πυρὸς αἰνὸν ἔχει μένος, οὐδ' ἀπολήγει \nχαλκῷ δηϊόων:  τῷ γὰρ Ζεὺς κῦδος ὀπάζει. \nὣς φάτο, γήθησεν δὲ θεὰ γλαυκῶπις Ἀθήνη, \nὅττί ῥά οἱ πάμπρωτα θεῶν ἠρήσατο πάντων. \nἐν δὲ βίην ὤμοισι καὶ ἐν γούνεσσιν ἔθηκε, \n", "content_type": "5-lines"}, {"text": "καί οἱ μυίης θάρσος ἐνὶ στήθεσσιν ἐνῆκεν, \nἥ τε καὶ ἐργομένη μάλα περ χροὸς ἀνδρομέοιο \nἰσχανάᾳ δακέειν, λαρόν τέ οἱ αἷμ' ἀνθρώπου:  \nτοίου μιν θάρσευς πλῆσε φρένας ἀμφὶ μελαίνας, \nβῆ δ' ἐπὶ Πατρόκλῳ, καὶ ἀκόντισε δουρὶ φαεινῷ. \n", "content_type": "5-lines"}, {"text": "ἔσκε δ' ἐνὶ Τρώεσσι Ποδῆς υἱὸς Ἠετίωνος \nἀφνειός τ' ἀγαθός τε:  μάλιστα δέ μιν τίεν Ἕκτωρ \nδήμου, ἐπεί οἱ ἑταῖρος ἔην φίλος εἰλαπιναστής: \nτόν ῥα κατὰ ζωστῆρα βάλε ξανθὸς Μενέλαος \nἀΐξαντα φόβον δέ, διὰ πρὸ δὲ χαλκὸν ἔλασσε:  \n", "content_type": "5-lines"}, {"text": "δούπησεν δὲ πεσών:  ἀτὰρ Ἀτρεΐδης Μενέλαος \nνεκρὸν ὑπ' ἐκ Τρώων ἔρυσεν μετὰ ἔθνος ἑταίρων. \nἝκτορα δ' ἐγγύθεν ἱστάμενος ὄτρυνεν Ἀπόλλων \nΦαίνοπι Ἀσιάδῃ ἐναλίγκιος, ὅς οἱ ἁπάντων \nξείνων φίλτατος ἔσκεν Ἀβυδόθι οἰκία ναίων:  \n", "content_type": "5-lines"}, {"text": "τῷ μιν ἐεισάμενος προσέφη ἑκάεργος Ἀπόλλων:  \nἝκτορ τίς κέ σ' ἔτ' ἄλλος Ἀχαιῶν ταρβήσειεν; \nοἷον δὴ Μενέλαον ὑπέτρεσας, ὃς τὸ πάρος γε \nμαλθακὸς αἰχμητής: νῦν δ' οἴχεται οἶος ἀείρας \nνεκρὸν ὑπ' ἐκ Τρώων, σὸν δ' ἔκτανε πιστὸν ἑταῖρον \n", "content_type": "5-lines"}, {"text": "ἐσθλὸν ἐνὶ προμάχοισι Ποδῆν υἱὸν Ἠετίωνος. \nὣς φάτο, τὸν δ' ἄχεος νεφέλη ἐκάλυψε μέλαινα, \nβῆ δὲ διὰ προμάχων κεκορυθμένος αἴθοπι χαλκῷ. \nκαὶ τότ' ἄρα Κρονίδης ἕλετ' αἰγίδα θυσσανόεσσαν \nμαρμαρέην, Ἴδην δὲ κατὰ νεφέεσσι κάλυψεν, \n", "content_type": "5-lines"}, {"text": "ἀστράψας δὲ μάλα μεγάλ' ἔκτυπε, τὴν δὲ τίναξε, \nνίκην δὲ Τρώεσσι δίδου, ἐφόβησε δ' Ἀχαιούς. \nπρῶτος Πηνέλεως Βοιώτιος ἦρχε φόβοιο. \nβλῆτο γὰρ ὦμον δουρὶ πρόσω τετραμμένος αἰεὶ \nἄκρον ἐπιλίγδην:  γράψεν δέ οἱ ὀστέον ἄχρις \n", "content_type": "5-lines"}, {"text": "αἰχμὴ Πουλυδάμαντος: ὃ γάρ ῥ' ἔβαλε σχεδὸν ἐλθών. \nΛήϊτον αὖθ' Ἕκτωρ σχεδὸν οὔτασε χεῖρ' ἐπὶ καρπῷ \nυἱὸν Ἀλεκτρυόνος μεγαθύμου, παῦσε δὲ χάρμης: \nτρέσσε δὲ παπτήνας, ἐπεὶ οὐκέτι ἔλπετο θυμῷ \nἔγχος ἔχων ἐν χειρὶ μαχήσεσθαι Τρώεσσιν. \n", "content_type": "5-lines"}, {"text": "Ἕκτορα δ' Ἰδομενεὺς μετὰ Λήϊτον ὁρμηθέντα \nβεβλήκει θώρηκα κατὰ στῆθος παρὰ μαζόν:  \nἐν καυλῷ δ' ἐάγη δολιχὸν δόρυ, τοὶ δὲ βόησαν \nΤρῶες: ὃ δ' Ἰδομενῆος ἀκόντισε Δευκαλίδαο \nδίφρῳ ἐφεσταότος: τοῦ μέν ῥ' ἀπὸ τυτθὸν ἅμαρτεν:  \n", "content_type": "5-lines"}, {"text": "αὐτὰρ ὃ Μηριόναο ὀπάονά θ' ἡνίοχόν τε \nΚοίρανον, ὅς ῥ' ἐκ Λύκτου ἐϋκτιμένης ἕπετ' αὐτῷ:  \nπεζὸς γὰρ τὰ πρῶτα λιπὼν νέας ἀμφιελίσσας \nἤλυθε, καί κε Τρωσὶ μέγα κράτος ἐγγυάλιξεν, \nεἰ μὴ Κοίρανος ὦκα ποδώκεας ἤλασεν ἵππους: \n", "content_type": "5-lines"}, {"text": "καὶ τῷ μὲν φάος ἦλθεν, ἄμυνε δὲ νηλεὲς ἦμαρ, \nαὐτὸς δ' ὤλεσε θυμὸν ὑφ' Ἕκτορος ἀνδροφόνοιο:  \nτὸν βάλ' ὑπὸ γναθμοῖο καὶ οὔατος, ἐκ δ' ἄρ' ὀδόντας \nὦσε δόρυ πρυμνόν, διὰ δὲ γλῶσσαν τάμε μέσσην. \nἤριπε δ' ἐξ ὀχέων, κατὰ δ' ἡνία χεῦεν ἔραζε. \n", "content_type": "5-lines"}, {"text": "καὶ τά γε Μηριόνης ἔλαβεν χείρεσσι φίλῃσι \nκύψας ἐκ πεδίοιο, καὶ Ἰδομενῆα προσηύδα:  \nμάστιε νῦν εἷός κε θοὰς ἐπὶ νῆας ἵκηαι:  \nγιγνώσκεις δὲ καὶ αὐτὸς ὅ τ' οὐκέτι κάρτος Ἀχαιῶν. \nὣς ἔφατ', Ἰδομενεὺς δ' ἵμασεν καλλίτριχας ἵππους \n", "content_type": "5-lines"}, {"text": "νῆας ἔπι γλαφυράς: δὴ γὰρ δέος ἔμπεσε θυμῷ. \nοὐδ' ἔλαθ' Αἴαντα μεγαλήτορα καὶ Μενέλαον \nΖεύς, ὅτε δὴ Τρώεσσι δίδου ἑτεραλκέα νίκην. \nτοῖσι δὲ μύθων ἦρχε μέγας Τελαμώνιος Αἴας: \nὢ πόποι ἤδη μέν κε καὶ ὃς μάλα νήπιός ἐστι \n", "content_type": "5-lines"}, {"text": "γνοίη ὅτι Τρώεσσι πατὴρ Ζεὺς αὐτὸς ἀρήγει. \nτῶν μὲν γὰρ πάντων βέλε' ἅπτεται ὅς τις ἀφήῃ \nἢ κακὸς ἢ ἀγαθός: Ζεὺς δ' ἔμπης πάντ' ἰθύνει:  \nἡμῖν δ' αὔτως πᾶσιν ἐτώσια πίπτει ἔραζε. \nἀλλ' ἄγετ' αὐτοί περ φραζώμεθα μῆτιν ἀρίστην, \n", "content_type": "5-lines"}, {"text": "ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ \nχάρμα φίλοις ἑτάροισι γενώμεθα νοστήσαντες, \nοἵ που δεῦρ' ὁρόωντες ἀκηχέδατ', οὐδ' ἔτι φασὶν \nἝκτορος ἀνδροφόνοιο μένος καὶ χεῖρας ἀάπτους \nσχήσεσθ', ἀλλ' ἐν νηυσὶ μελαίνῃσιν πεσέεσθαι. \n", "content_type": "5-lines"}, {"text": "εἴη δ' ὅς τις ἑταῖρος ἀπαγγείλειε τάχιστα \nΠηλεΐδῃ, ἐπεὶ οὔ μιν ὀΐομαι οὐδὲ πεπύσθαι \nλυγρῆς ἀγγελίης, ὅτι οἱ φίλος ὤλεθ' ἑταῖρος. \nἀλλ' οὔ πῃ δύναμαι ἰδέειν τοιοῦτον Ἀχαιῶν:  \nἠέρι γὰρ κατέχονται ὁμῶς αὐτοί τε καὶ ἵπποι. \n", "content_type": "5-lines"}, {"text": "Ζεῦ πάτερ ἀλλὰ σὺ ῥῦσαι ὑπ' ἠέρος υἷας Ἀχαιῶν, \nποίησον δ' αἴθρην, δὸς δ' ὀφθαλμοῖσιν ἰδέσθαι:  \nἐν δὲ φάει καὶ ὄλεσσον, ἐπεί νύ τοι εὔαδεν οὕτως. \nὣς φάτο, τὸν δὲ πατὴρ ὀλοφύρατο δάκρυ χέοντα:  \nαὐτίκα δ' ἠέρα μὲν σκέδασεν καὶ ἀπῶσεν ὀμίχλην, \n", "content_type": "5-lines"}, {"text": "ἠέλιος δ' ἐπέλαμψε, μάχη δ' ἐπὶ πᾶσα φαάνθη:  \nκαὶ τότ' ἄρ' Αἴας εἶπε βοὴν ἀγαθὸν Μενέλαον:  \nσκέπτεο νῦν Μενέλαε διοτρεφὲς αἴ κεν ἴδηαι \nζωὸν ἔτ' Ἀντίλοχον μεγαθύμου Νέστορος υἱόν, \nὄτρυνον δ' Ἀχιλῆϊ δαΐφρονι θᾶσσον ἰόντα \n", "content_type": "5-lines"}, {"text": "εἰπεῖν ὅττι ῥά οἱ πολὺ φίλτατος ὤλεθ' ἑταῖρος. \nὣς ἔφατ', οὐδ' ἀπίθησε βοὴν ἀγαθὸς Μενέλαος, \nβῆ δ' ἰέναι ὥς τίς τε λέων ἀπὸ μεσσαύλοιο, \nὅς τ' ἐπεὶ ἄρ κε κάμῃσι κύνας τ' ἄνδρας τ' ἐρεθίζων, \nοἵ τέ μιν οὐκ εἰῶσι βοῶν ἐκ πῖαρ ἑλέσθαι \n", "content_type": "5-lines"}, {"text": "πάννυχοι ἐγρήσσοντες: ὃ δὲ κρειῶν ἐρατίζων \nἰθύει, ἀλλ' οὔ τι πρήσσει:  θαμέες γὰρ ἄκοντες \nἀντίον ἀΐσσουσι θρασειάων ἀπὸ χειρῶν, \nκαιόμεναί τε δεταί, τάς τε τρεῖ ἐσσύμενός περ:  \nἠῶθεν δ' ἀπονόσφιν ἔβη τετιηότι θυμῷ:  \n", "content_type": "5-lines"}, {"text": "ὣς ἀπὸ Πατρόκλοιο βοὴν ἀγαθὸς Μενέλαος \nἤϊε πόλλ' ἀέκων:  περὶ γὰρ δίε μή μιν Ἀχαιοὶ \nἀργαλέου πρὸ φόβοιο ἕλωρ δηΐοισι λίποιεν. \nπολλὰ δὲ Μηριόνῃ τε καὶ Αἰάντεσσ' ἐπέτελλεν:  \nΑἴαντ' Ἀργείων ἡγήτορε Μηριόνη τε \n", "content_type": "5-lines"}, {"text": "νῦν τις ἐνηείης Πατροκλῆος δειλοῖο \nμνησάσθω:  πᾶσιν γὰρ ἐπίστατο μείλιχος εἶναι \nζωὸς ἐών:  νῦν αὖ θάνατος καὶ μοῖρα κιχάνει. \nὣς ἄρα φωνήσας ἀπέβη ξανθὸς Μενέλαος, \nπάντοσε παπταίνων ὥς τ' αἰετός, ὅν ῥά τέ φασιν \n", "content_type": "5-lines"}, {"text": "ὀξύτατον δέρκεσθαι ὑπουρανίων πετεηνῶν, \nὅν τε καὶ ὑψόθ' ἐόντα πόδας ταχὺς οὐκ ἔλαθε πτὼξ \nθάμνῳ ὑπ' ἀμφικόμῳ κατακείμενος, ἀλλά τ' ἐπ' αὐτῷ \nἔσσυτο, καί τέ μιν ὦκα λαβὼν ἐξείλετο θυμόν. \nὣς τότε σοὶ Μενέλαε διοτρεφὲς ὄσσε φαεινὼ \n", "content_type": "5-lines"}, {"text": "πάντοσε δινείσθην πολέων κατὰ ἔθνος ἑταίρων, \nεἴ που Νέστορος υἱὸν ἔτι ζώοντα ἴδοιτο. \nτὸν δὲ μάλ' αἶψ' ἐνόησε μάχης ἐπ' ἀριστερὰ πάσης \nθαρσύνονθ' ἑτάρους καὶ ἐποτρύνοντα μάχεσθαι, \nἀγχοῦ δ' ἱστάμενος προσέφη ξανθὸς Μενέλαος: \n", "content_type": "5-lines"}, {"text": "Ἀντίλοχ' εἰ δ' ἄγε δεῦρο διοτρεφὲς ὄφρα πύθηαι \nλυγρῆς ἀγγελίης, ἣ μὴ ὤφελλε γενέσθαι. \nἤδη μὲν σὲ καὶ αὐτὸν ὀΐομαι εἰσορόωντα \nγιγνώσκειν ὅτι πῆμα θεὸς Δαναοῖσι κυλίνδει, \nνίκη δὲ Τρώων:  πέφαται δ' ὤριστος Ἀχαιῶν \n", "content_type": "5-lines"}, {"text": "Πάτροκλος, μεγάλη δὲ ποθὴ Δαναοῖσι τέτυκται. \nἀλλὰ σύ γ' αἶψ' Ἀχιλῆϊ θέων ἐπὶ νῆας Ἀχαιῶν \nεἰπεῖν, αἴ κε τάχιστα νέκυν ἐπὶ νῆα σαώσῃ \nγυμνόν:  ἀτὰρ τά γε τεύχε' ἔχει κορυθαίολος Ἕκτωρ. \nὣς ἔφατ', Ἀντίλοχος δὲ κατέστυγε μῦθον ἀκούσας: \n", "content_type": "5-lines"}, {"text": "δὴν δέ μιν ἀμφασίη ἐπέων λάβε, τὼ δέ οἱ ὄσσε \nδακρυόφι πλῆσθεν, θαλερὴ δέ οἱ ἔσχετο φωνή. \nἀλλ' οὐδ' ὧς Μενελάου ἐφημοσύνης ἀμέλησε, \nβῆ δὲ θέειν, τὰ δὲ τεύχε' ἀμύμονι δῶκεν ἑταίρῳ \nΛαοδόκῳ, ὅς οἱ σχεδὸν ἔστρεφε μώνυχας ἵππους. \n", "content_type": "5-lines"}, {"text": "τὸν μὲν δάκρυ χέοντα πόδες φέρον ἐκ πολέμοιο \nΠηλεΐδῃ Ἀχιλῆϊ κακὸν ἔπος ἀγγελέοντα. \nοὐδ' ἄρα σοὶ Μενέλαε διοτρεφὲς ἤθελε θυμὸς \nτειρομένοις ἑτάροισιν ἀμυνέμεν, ἔνθεν ἀπῆλθεν \nἈντίλοχος, μεγάλη δὲ ποθὴ Πυλίοισιν ἐτύχθη:  \n", "content_type": "5-lines"}, {"text": "ἀλλ' ὅ γε τοῖσιν μὲν Θρασυμήδεα δῖον ἀνῆκεν, \nαὐτὸς δ' αὖτ' ἐπὶ Πατρόκλῳ ἥρωϊ βεβήκει, \nστῆ δὲ παρ' Αἰάντεσσι θέων, εἶθαρ δὲ προσηύδα:  \nκεῖνον μὲν δὴ νηυσὶν ἐπιπροέηκα θοῇσιν \nἐλθεῖν εἰς Ἀχιλῆα πόδας ταχύν:  οὐδέ μιν οἴω \n", "content_type": "5-lines"}, {"text": "νῦν ἰέναι μάλα περ κεχολωμένον Ἕκτορι δίῳ:  \nοὐ γάρ πως ἂν γυμνὸς ἐὼν Τρώεσσι μάχοιτο. \nἡμεῖς δ' αὐτοί περ φραζώμεθα μῆτιν ἀρίστην, \nἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ \nΤρώων ἐξ ἐνοπῆς θάνατον καὶ κῆρα φύγωμεν. \n", "content_type": "5-lines"}, {"text": "τὸν δ' ἠμείβετ' ἔπειτα μέγας Τελαμώνιος Αἴας: \nπάντα κατ' αἶσαν ἔειπες ἀγακλεὲς ὦ Μενέλαε:  \nἀλλὰ σὺ μὲν καὶ Μηριόνης ὑποδύντε μάλ' ὦκα \nνεκρὸν ἀείραντες φέρετ' ἐκ πόνου:  αὐτὰρ ὄπισθε \nνῶϊ μαχησόμεθα Τρωσίν τε καὶ Ἕκτορι δίῳ \n", "content_type": "5-lines"}, {"text": "ἶσον θυμὸν ἔχοντες ὁμώνυμοι, οἳ τὸ πάρος περ \nμίμνομεν ὀξὺν Ἄρηα παρ' ἀλλήλοισι μένοντες. \nὣς ἔφαθ', οἳ δ' ἄρα νεκρὸν ἀπὸ χθονὸς ἀγκάζοντο \nὕψι μάλα μεγάλως: ἐπὶ δ' ἴαχε λαὸς ὄπισθε \nΤρωϊκός, ὡς εἴδοντο νέκυν αἴροντας Ἀχαιούς. \n", "content_type": "5-lines"}, {"text": "ἴθυσαν δὲ κύνεσσιν ἐοικότες, οἵ τ' ἐπὶ κάπρῳ \nβλημένῳ ἀΐξωσι πρὸ κούρων θηρητήρων:  \nἕως μὲν γάρ τε θέουσι διαρραῖσαι μεμαῶτες, \nἀλλ' ὅτε δή ῥ' ἐν τοῖσιν ἑλίξεται ἀλκὶ πεποιθώς, \nἄψ τ' ἀνεχώρησαν διά τ' ἔτρεσαν ἄλλυδις ἄλλος. \n", "content_type": "5-lines"}, {"text": "ὣς Τρῶες εἷος μὲν ὁμιλαδὸν αἰὲν ἕποντο \nνύσσοντες ξίφεσίν τε καὶ ἔγχεσιν ἀμφιγύοισιν:  \nἀλλ' ὅτε δή ῥ' Αἴαντε μεταστρεφθέντε κατ' αὐτοὺς \nσταίησαν, τῶν δὲ τράπετο χρώς, οὐδέ τις ἔτλη \nπρόσσω ἀΐξας περὶ νεκροῦ δηριάασθαι. \n", "content_type": "5-lines"}, {"text": "ὣς οἵ γ' ἐμμεμαῶτε νέκυν φέρον ἐκ πολέμοιο \nνῆας ἔπι γλαφυράς: ἐπὶ δὲ πτόλεμος τέτατό σφιν \nἄγριος ἠΰτε πῦρ, τό τ' ἐπεσσύμενον πόλιν ἀνδρῶν \nὄρμενον ἐξαίφνης φλεγέθει, μινύθουσι δὲ οἶκοι \nἐν σέλαϊ μεγάλῳ:  τὸ δ' ἐπιβρέμει ἲς ἀνέμοιο. \n", "content_type": "5-lines"}, {"text": "ὣς μὲν τοῖς ἵππων τε καὶ ἀνδρῶν αἰχμητάων \nἀζηχὴς ὀρυμαγδὸς ἐπήϊεν ἐρχομένοισιν:  \nοἳ δ' ὥς θ' ἡμίονοι κρατερὸν μένος ἀμφιβαλόντες \nἕλκωσ' ἐξ ὄρεος κατὰ παιπαλόεσσαν ἀταρπὸν \nἢ δοκὸν ἠὲ δόρυ μέγα νήϊον:  ἐν δέ τε θυμὸς \n", "content_type": "5-lines"}, {"text": "τείρεθ' ὁμοῦ καμάτῳ τε καὶ ἱδρῷ σπευδόντεσσιν:  \nὣς οἵ γ' ἐμμεμαῶτε νέκυν φέρον. αὐτὰρ ὄπισθεν \nΑἴαντ' ἰσχανέτην, ὥς τε πρὼν ἰσχάνει ὕδωρ \nὑλήεις πεδίοιο διαπρύσιον τετυχηκώς, \nὅς τε καὶ ἰφθίμων ποταμῶν ἀλεγεινὰ ῥέεθρα \n", "content_type": "5-lines"}, {"text": "ἴσχει, ἄφαρ δέ τε πᾶσι ῥόον πεδίον δὲ τίθησι \nπλάζων:  οὐδέ τί μιν σθένεϊ ῥηγνῦσι ῥέοντες: \nὣς αἰεὶ Αἴαντε μάχην ἀνέεργον ὀπίσσω \nΤρώων:  οἳ δ' ἅμ' ἕποντο, δύω δ' ἐν τοῖσι μάλιστα \nΑἰνείας τ' Ἀγχισιάδης καὶ φαίδιμος Ἕκτωρ. \n", "content_type": "5-lines"}, {"text": "τῶν δ' ὥς τε ψαρῶν νέφος ἔρχεται ἠὲ κολοιῶν \nοὖλον κεκλήγοντες, ὅτε προΐδωσιν ἰόντα \nκίρκον, ὅ τε σμικρῇσι φόνον φέρει ὀρνίθεσσιν, \nὣς ἄρ' ὑπ' Αἰνείᾳ τε καὶ Ἕκτορι κοῦροι Ἀχαιῶν \nοὖλον κεκλήγοντες ἴσαν, λήθοντο δὲ χάρμης. \n", "content_type": "5-lines"}]}, {"section_num": "18", "section_type": "book", "contents": [{"text": "ὣς οἳ μὲν μάρναντο δέμας πυρὸς αἰθομένοιο, \nἈντίλοχος δ' Ἀχιλῆϊ πόδας ταχὺς ἄγγελος ἦλθε. \nτὸν δ' εὗρε προπάροιθε νεῶν ὀρθοκραιράων \nτὰ φρονέοντ' ἀνὰ θυμὸν ἃ δὴ τετελεσμένα ἦεν:  \n", "content_type": "5-lines"}, {"text": "ὀχθήσας δ' ἄρα εἶπε πρὸς ὃν μεγαλήτορα θυμόν:  \nὤ μοι ἐγώ, τί τ' ἄρ' αὖτε κάρη κομόωντες Ἀχαιοὶ \nνηυσὶν ἔπι κλονέονται ἀτυζόμενοι πεδίοιο; \nμὴ δή μοι τελέσωσι θεοὶ κακὰ κήδεα θυμῷ, \nὥς ποτέ μοι μήτηρ διεπέφραδε καί μοι ἔειπε \n", "content_type": "5-lines"}, {"text": "Μυρμιδόνων τὸν ἄριστον ἔτι ζώοντος ἐμεῖο \nχερσὶν ὕπο Τρώων λείψειν φάος ἠελίοιο. \nἦ μάλα δὴ τέθνηκε Μενοιτίου ἄλκιμος υἱὸς \nσχέτλιος: ἦ τ' ἐκέλευον ἀπωσάμενον δήϊον πῦρ \nἂψ ἐπὶ νῆας ἴμεν, μηδ' Ἕκτορι ἶφι μάχεσθαι. \n", "content_type": "5-lines"}, {"text": "εἷος ὃ ταῦθ' ὥρμαινε κατὰ φρένα καὶ κατὰ θυμόν, \nτόφρά οἱ ἐγγύθεν ἦλθεν ἀγαυοῦ Νέστορος υἱὸς \nδάκρυα θερμὰ χέων, φάτο δ' ἀγγελίην ἀλεγεινήν:  \nὤ μοι Πηλέος υἱὲ δαΐφρονος ἦ μάλα λυγρῆς \nπεύσεαι ἀγγελίης, ἣ μὴ ὤφελλε γενέσθαι. \n", "content_type": "5-lines"}, {"text": "κεῖται Πάτροκλος, νέκυος δὲ δὴ ἀμφιμάχονται \nγυμνοῦ:  ἀτὰρ τά γε τεύχε' ἔχει κορυθαίολος Ἕκτωρ. \nὣς φάτο, τὸν δ' ἄχεος νεφέλη ἐκάλυψε μέλαινα:  \nἀμφοτέρῃσι δὲ χερσὶν ἑλὼν κόνιν αἰθαλόεσσαν \nχεύατο κὰκ κεφαλῆς, χαρίεν δ' ᾔσχυνε πρόσωπον:  \n", "content_type": "5-lines"}, {"text": "νεκταρέῳ δὲ χιτῶνι μέλαιν' ἀμφίζανε τέφρη. \nαὐτὸς δ' ἐν κονίῃσι μέγας μεγαλωστὶ τανυσθεὶς \nκεῖτο, φίλῃσι δὲ χερσὶ κόμην ᾔσχυνε δαΐζων. \nδμῳαὶ δ' ἃς Ἀχιλεὺς ληΐσσατο Πάτροκλός τε \nθυμὸν ἀκηχέμεναι μεγάλ' ἴαχον, ἐκ δὲ θύραζε \n", "content_type": "5-lines"}, {"text": "ἔδραμον ἀμφ' Ἀχιλῆα δαΐφρονα, χερσὶ δὲ πᾶσαι \nστήθεα πεπλήγοντο, λύθεν δ' ὑπὸ γυῖα ἑκάστης. \nἈντίλοχος δ' ἑτέρωθεν ὀδύρετο δάκρυα λείβων \nχεῖρας ἔχων Ἀχιλῆος: ὃ δ' ἔστενε κυδάλιμον κῆρ:  \nδείδιε γὰρ μὴ λαιμὸν ἀπαμήσειε σιδήρῳ. \n", "content_type": "5-lines"}, {"text": "σμερδαλέον δ' ᾤμωξεν:  ἄκουσε δὲ πότνια μήτηρ \nἡμένη ἐν βένθεσσιν ἁλὸς παρὰ πατρὶ γέροντι, \nκώκυσέν τ' ἄρ' ἔπειτα:  θεαὶ δέ μιν ἀμφαγέροντο \nπᾶσαι ὅσαι κατὰ βένθος ἁλὸς Νηρηΐδες ἦσαν. \nἔνθ' ἄρ' ἔην Γλαύκη τε Θάλειά τε Κυμοδόκη τε \n", "content_type": "5-lines"}, {"text": "Νησαίη Σπειώ τε Θόη θ' Ἁλίη τε βοῶπις \nΚυμοθόη τε καὶ Ἀκταίη καὶ Λιμνώρεια \nκαὶ Μελίτη καὶ Ἴαιρα καὶ Ἀμφιθόη καὶ Ἀγαυὴ \nΔωτώ τε Πρωτώ τε Φέρουσά τε Δυναμένη τε \nΔεξαμένη τε καὶ Ἀμφινόμη καὶ Καλλιάνειρα \n", "content_type": "5-lines"}, {"text": "Δωρὶς καὶ Πανόπη καὶ ἀγακλειτὴ Γαλάτεια \nΝημερτής τε καὶ Ἀψευδὴς καὶ Καλλιάνασσα:  \nἔνθα δ' ἔην Κλυμένη Ἰάνειρά τε καὶ Ἰάνασσα \nΜαῖρα καὶ Ὠρείθυια ἐϋπλόκαμός τ' Ἀμάθεια \nἄλλαι θ' αἳ κατὰ βένθος ἁλὸς Νηρηΐδες ἦσαν. \n", "content_type": "5-lines"}, {"text": "τῶν δὲ καὶ ἀργύφεον πλῆτο σπέος: αἳ δ' ἅμα πᾶσαι \nστήθεα πεπλήγοντο, Θέτις δ' ἐξῆρχε γόοιο:  \nκλῦτε κασίγνηται Νηρηΐδες, ὄφρ' ἐῢ πᾶσαι \nεἴδετ' ἀκούουσαι ὅσ' ἐμῷ ἔνι κήδεα θυμῷ. \nὤ μοι ἐγὼ δειλή, ὤ μοι δυσαριστοτόκεια, \n", "content_type": "5-lines"}, {"text": "ἥ τ' ἐπεὶ ἂρ τέκον υἱὸν ἀμύμονά τε κρατερόν τε \nἔξοχον ἡρώων:  ὃ δ' ἀνέδραμεν ἔρνεϊ ἶσος: \nτὸν μὲν ἐγὼ θρέψασα φυτὸν ὣς γουνῷ ἀλωῆς \nνηυσὶν ἐπιπροέηκα κορωνίσιν Ἴλιον εἴσω \nΤρωσὶ μαχησόμενον:  τὸν δ' οὐχ ὑποδέξομαι αὖτις \n", "content_type": "5-lines"}, {"text": "οἴκαδε νοστήσαντα δόμον Πηλήϊον εἴσω. \nὄφρα δέ μοι ζώει καὶ ὁρᾷ φάος ἠελίοιο \nἄχνυται, οὐδέ τί οἱ δύναμαι χραισμῆσαι ἰοῦσα. \nἀλλ' εἶμ', ὄφρα ἴδωμι φίλον τέκος, ἠδ' ἐπακούσω \nὅττί μιν ἵκετο πένθος ἀπὸ πτολέμοιο μένοντα. \n", "content_type": "5-lines"}, {"text": "ὣς ἄρα φωνήσασα λίπε σπέος: αἳ δὲ σὺν αὐτῇ \nδακρυόεσσαι ἴσαν, περὶ δέ σφισι κῦμα θαλάσσης \nῥήγνυτο:  ταὶ δ' ὅτε δὴ Τροίην ἐρίβωλον ἵκοντο \nἀκτὴν εἰσανέβαινον ἐπισχερώ, ἔνθα θαμειαὶ \nΜυρμιδόνων εἴρυντο νέες ταχὺν ἀμφ' Ἀχιλῆα. \n", "content_type": "5-lines"}, {"text": "τῷ δὲ βαρὺ στενάχοντι παρίστατο πότνια μήτηρ, \nὀξὺ δὲ κωκύσασα κάρη λάβε παιδὸς ἑοῖο, \nκαί ῥ' ὀλοφυρομένη ἔπεα πτερόεντα προσηύδα:  \nτέκνον τί κλαίεις; τί δέ σε φρένας ἵκετο πένθος; \nἐξαύδα, μὴ κεῦθε:  τὰ μὲν δή τοι τετέλεσται \n", "content_type": "5-lines"}, {"text": "ἐκ Διός, ὡς ἄρα δὴ πρίν γ' εὔχεο χεῖρας ἀνασχὼν \nπάντας ἐπὶ πρύμνῃσιν ἀλήμεναι υἷας Ἀχαιῶν \nσεῦ ἐπιδευομένους, παθέειν τ' ἀεκήλια ἔργα. \nτὴν δὲ βαρὺ στενάχων προσέφη πόδας ὠκὺς Ἀχιλλεύς: \nμῆτερ ἐμή, τὰ μὲν ἄρ μοι Ὀλύμπιος ἐξετέλεσσεν:  \n", "content_type": "5-lines"}, {"text": "ἀλλὰ τί μοι τῶν ἦδος ἐπεὶ φίλος ὤλεθ' ἑταῖρος \nΠάτροκλος, τὸν ἐγὼ περὶ πάντων τῖον ἑταίρων \nἶσον ἐμῇ κεφαλῇ; τὸν ἀπώλεσα, τεύχεα δ' Ἕκτωρ \nδῃώσας ἀπέδυσε πελώρια θαῦμα ἰδέσθαι \nκαλά:  τὰ μὲν Πηλῆϊ θεοὶ δόσαν ἀγλαὰ δῶρα \n", "content_type": "5-lines"}, {"text": "ἤματι τῷ ὅτε σε βροτοῦ ἀνέρος ἔμβαλον εὐνῇ. \nαἴθ' ὄφελες σὺ μὲν αὖθι μετ' ἀθανάτῃς ἁλίῃσι \nναίειν, Πηλεὺς δὲ θνητὴν ἀγαγέσθαι ἄκοιτιν. \nνῦν δ' ἵνα καὶ σοὶ πένθος ἐνὶ φρεσὶ μυρίον εἴη \nπαιδὸς ἀποφθιμένοιο, τὸν οὐχ ὑποδέξεαι αὖτις \n", "content_type": "5-lines"}, {"text": "οἴκαδε νοστήσαντ', ἐπεὶ οὐδ' ἐμὲ θυμὸς ἄνωγε \nζώειν οὐδ' ἄνδρεσσι μετέμμεναι, αἴ κε μὴ Ἕκτωρ \nπρῶτος ἐμῷ ὑπὸ δουρὶ τυπεὶς ἀπὸ θυμὸν ὀλέσσῃ, \nΠατρόκλοιο δ' ἕλωρα Μενοιτιάδεω ἀποτίσῃ. \nτὸν δ' αὖτε προσέειπε Θέτις κατὰ δάκρυ χέουσα:  \n", "content_type": "5-lines"}, {"text": "ὠκύμορος δή μοι τέκος ἔσσεαι, οἷ' ἀγορεύεις: \nαὐτίκα γάρ τοι ἔπειτα μεθ' Ἕκτορα πότμος ἑτοῖμος. \nτὴν δὲ μέγ' ὀχθήσας προσέφη πόδας ὠκὺς Ἀχιλλεύς: \nαὐτίκα τεθναίην, ἐπεὶ οὐκ ἄρ' ἔμελλον ἑταίρῳ \nκτεινομένῳ ἐπαμῦναι:  ὃ μὲν μάλα τηλόθι πάτρης \n", "content_type": "5-lines"}, {"text": "ἔφθιτ', ἐμεῖο δὲ δῆσεν ἀρῆς ἀλκτῆρα γενέσθαι. \nνῦν δ' ἐπεὶ οὐ νέομαί γε φίλην ἐς πατρίδα γαῖαν, \nοὐδέ τι Πατρόκλῳ γενόμην φάος οὐδ' ἑτάροισι \nτοῖς ἄλλοις, οἳ δὴ πολέες δάμεν Ἕκτορι δίῳ, \nἀλλ' ἧμαι παρὰ νηυσὶν ἐτώσιον ἄχθος ἀρούρης, \n", "content_type": "5-lines"}, {"text": "τοῖος ἐὼν οἷος οὔ τις Ἀχαιῶν χαλκοχιτώνων \nἐν πολέμῳ:  ἀγορῇ δέ τ' ἀμείνονές εἰσι καὶ ἄλλοι. \nὡς ἔρις ἔκ τε θεῶν ἔκ τ' ἀνθρώπων ἀπόλοιτο \nκαὶ χόλος, ὅς τ' ἐφέηκε πολύφρονά περ χαλεπῆναι, \nὅς τε πολὺ γλυκίων μέλιτος καταλειβομένοιο \n", "content_type": "5-lines"}, {"text": "ἀνδρῶν ἐν στήθεσσιν ἀέξεται ἠΰτε καπνός: \nὡς ἐμὲ νῦν ἐχόλωσεν ἄναξ ἀνδρῶν Ἀγαμέμνων. \nἀλλὰ τὰ μὲν προτετύχθαι ἐάσομεν ἀχνύμενοί περ, \nθυμὸν ἐνὶ στήθεσσι φίλον δαμάσαντες ἀνάγκῃ:  \nνῦν δ' εἶμ' ὄφρα φίλης κεφαλῆς ὀλετῆρα κιχείω \n", "content_type": "5-lines"}, {"text": "Ἕκτορα:  κῆρα δ' ἐγὼ τότε δέξομαι ὁππότε κεν δὴ \nΖεὺς ἐθέλῃ τελέσαι ἠδ' ἀθάνατοι θεοὶ ἄλλοι. \nοὐδὲ γὰρ οὐδὲ βίη Ἡρακλῆος φύγε κῆρα, \nὅς περ φίλτατος ἔσκε Διὶ Κρονίωνι ἄνακτι:  \nἀλλά ἑ μοῖρα δάμασσε καὶ ἀργαλέος χόλος Ἥρης. \n", "content_type": "5-lines"}, {"text": "ὣς καὶ ἐγών, εἰ δή μοι ὁμοίη μοῖρα τέτυκται, \nκείσομ' ἐπεί κε θάνω:  νῦν δὲ κλέος ἐσθλὸν ἀροίμην, \nκαί τινα Τρωϊάδων καὶ Δαρδανίδων βαθυκόλπων \nἀμφοτέρῃσιν χερσὶ παρειάων ἁπαλάων \nδάκρυ' ὀμορξαμένην ἁδινὸν στοναχῆσαι ἐφείην, \n", "content_type": "5-lines"}, {"text": "γνοῖεν δ' ὡς δὴ δηρὸν ἐγὼ πολέμοιο πέπαυμαι:  \nμὴ δέ μ' ἔρυκε μάχης φιλέουσά περ:  οὐδέ με πείσεις. \nτὸν δ' ἠμείβετ' ἔπειτα θεὰ Θέτις ἀργυρόπεζα:  \nναὶ δὴ ταῦτά γε τέκνον ἐτήτυμον οὐ κακόν ἐστι \nτειρομένοις ἑτάροισιν ἀμυνέμεν αἰπὺν ὄλεθρον. \n", "content_type": "5-lines"}, {"text": "ἀλλά τοι ἔντεα καλὰ μετὰ Τρώεσσιν ἔχονται \nχάλκεα μαρμαίροντα:  τὰ μὲν κορυθαίολος Ἕκτωρ \nαὐτὸς ἔχων ὤμοισιν ἀγάλλεται:  οὐδέ ἕ φημι \nδηρὸν ἐπαγλαϊεῖσθαι, ἐπεὶ φόνος ἐγγύθεν αὐτῷ. \nἀλλὰ σὺ μὲν μή πω καταδύσεο μῶλον Ἄρηος \n", "content_type": "5-lines"}, {"text": "πρίν γ' ἐμὲ δεῦρ' ἐλθοῦσαν ἐν ὀφθαλμοῖσιν ἴδηαι:  \nἠῶθεν γὰρ νεῦμαι ἅμ' ἠελίῳ ἀνιόντι \nτεύχεα καλὰ φέρουσα παρ' Ἡφαίστοιο ἄνακτος. \nὣς ἄρα φωνήσασα πάλιν τράπεθ' υἷος ἑοῖο, \nκαὶ στρεφθεῖσ' ἁλίῃσι κασιγνήτῃσι μετηύδα:  \n", "content_type": "5-lines"}, {"text": "ὑμεῖς μὲν νῦν δῦτε θαλάσσης εὐρέα κόλπον \nὀψόμεναί τε γέρονθ' ἅλιον καὶ δώματα πατρός, \nκαί οἱ πάντ' ἀγορεύσατ':  ἐγὼ δ' ἐς μακρὸν Ὄλυμπον \nεἶμι παρ' Ἥφαιστον κλυτοτέχνην, αἴ κ' ἐθέλῃσιν \nυἱεῖ ἐμῷ δόμεναι κλυτὰ τεύχεα παμφανόωντα. \n", "content_type": "5-lines"}, {"text": "ὣς ἔφαθ', αἳ δ' ὑπὸ κῦμα θαλάσσης αὐτίκ' ἔδυσαν:  \nἣ δ' αὖτ' Οὔλυμπον δὲ θεὰ Θέτις ἀργυρόπεζα \nἤϊεν ὄφρα φίλῳ παιδὶ κλυτὰ τεύχε' ἐνείκαι. \nτὴν μὲν ἄρ' Οὔλυμπον δὲ πόδες φέρον:  αὐτὰρ Ἀχαιοὶ \nθεσπεσίῳ ἀλαλητῷ ὑφ' Ἕκτορος ἀνδροφόνοιο \n", "content_type": "5-lines"}, {"text": "φεύγοντες νῆάς τε καὶ Ἑλλήσποντον ἵκοντο. \nοὐδέ κε Πάτροκλόν περ ἐϋκνήμιδες Ἀχαιοὶ \nἐκ βελέων ἐρύσαντο νέκυν θεράποντ' Ἀχιλῆος: \nαὖτις γὰρ δὴ τόν γε κίχον λαός τε καὶ ἵπποι \nἝκτωρ τε Πριάμοιο πάϊς φλογὶ εἴκελος ἀλκήν. \n", "content_type": "5-lines"}, {"text": "τρὶς μέν μιν μετόπισθε ποδῶν λάβε φαίδιμος Ἕκτωρ \nἑλκέμεναι μεμαώς, μέγα δὲ Τρώεσσιν ὁμόκλα:  \nτρὶς δὲ δύ' Αἴαντες θοῦριν ἐπιειμένοι ἀλκὴν \nνεκροῦ ἀπεστυφέλιξαν:  ὃ δ' ἔμπεδον ἀλκὶ πεποιθὼς \nἄλλοτ' ἐπαΐξασκε κατὰ μόθον, ἄλλοτε δ' αὖτε \n", "content_type": "5-lines"}, {"text": "στάσκε μέγα ἰάχων:  ὀπίσω δ' οὐ χάζετο πάμπαν. \nὡς δ' ἀπὸ σώματος οὔ τι λέοντ' αἴθωνα δύνανται \nποιμένες ἄγραυλοι μέγα πεινάοντα δίεσθαι, \nὥς ῥα τὸν οὐκ ἐδύναντο δύω Αἴαντε κορυστὰ \nἝκτορα Πριαμίδην ἀπὸ νεκροῦ δειδίξασθαι. \n", "content_type": "5-lines"}, {"text": "καί νύ κεν εἴρυσσέν τε καὶ ἄσπετον ἤρατο κῦδος, \nεἰ μὴ Πηλεΐωνι ποδήνεμος ὠκέα Ἶρις \nἄγγελος ἦλθε θέουσ' ἀπ' Ὀλύμπου θωρήσσεσθαι \nκρύβδα Διὸς ἄλλων τε θεῶν:  πρὸ γὰρ ἧκέ μιν Ἥρη. \nἀγχοῦ δ' ἱσταμένη ἔπεα πτερόεντα προσηύδα:  \n", "content_type": "5-lines"}, {"text": "ὄρσεο Πηλεΐδη, πάντων ἐκπαγλότατ' ἀνδρῶν:  \nΠατρόκλῳ ἐπάμυνον, οὗ εἵνεκα φύλοπις αἰνὴ \nἕστηκε πρὸ νεῶν:  οἳ δ' ἀλλήλους ὀλέκουσιν \nοἳ μὲν ἀμυνόμενοι νέκυος πέρι τεθνηῶτος, \nοἳ δὲ ἐρύσσασθαι ποτὶ Ἴλιον ἠνεμόεσσαν \n", "content_type": "5-lines"}, {"text": "Τρῶες ἐπιθύουσι:  μάλιστα δὲ φαίδιμος Ἕκτωρ \nἑλκέμεναι μέμονεν:  κεφαλὴν δέ ἑ θυμὸς ἄνωγε \nπῆξαι ἀνὰ σκολόπεσσι ταμόνθ' ἁπαλῆς ἀπὸ δειρῆς. \nἀλλ' ἄνα μηδ' ἔτι κεῖσο:  σέβας δέ σε θυμὸν ἱκέσθω \nΠάτροκλον Τρῳῇσι κυσὶν μέλπηθρα γενέσθαι:  \n", "content_type": "5-lines"}, {"text": "σοὶ λώβη, αἴ κέν τι νέκυς ᾐσχυμμένος ἔλθῃ. \nτὴν δ' ἠμείβετ' ἔπειτα ποδάρκης δῖος Ἀχιλλεύς: \nἾρι θεὰ τίς γάρ σε θεῶν ἐμοὶ ἄγγελον ἧκε; \nτὸν δ' αὖτε προσέειπε ποδήνεμος ὠκέα Ἶρις: \nἭρη με προέηκε Διὸς κυδρὴ παράκοιτις: \n", "content_type": "5-lines"}, {"text": "οὐδ' οἶδε Κρονίδης ὑψίζυγος οὐδέ τις ἄλλος \nἀθανάτων, οἳ Ὄλυμπον ἀγάννιφον ἀμφινέμονται. \nτὴν δ' ἀπαμειβόμενος προσέφη πόδας ὠκὺς Ἀχιλλεύς: \nπῶς τὰρ ἴω μετὰ μῶλον; ἔχουσι δὲ τεύχε' ἐκεῖνοι:  \nμήτηρ δ' οὔ με φίλη πρίν γ' εἴα θωρήσσεσθαι \n", "content_type": "5-lines"}, {"text": "πρίν γ' αὐτὴν ἐλθοῦσαν ἐν ὀφθαλμοῖσιν ἴδωμαι:  \nστεῦτο γὰρ Ἡφαίστοιο πάρ' οἰσέμεν ἔντεα καλά. \nἄλλου δ' οὔ τευ οἶδα τεῦ ἂν κλυτὰ τεύχεα δύω, \nεἰ μὴ Αἴαντός γε σάκος Τελαμωνιάδαο. \nἀλλὰ καὶ αὐτὸς ὅ γ' ἔλπομ' ἐνὶ πρώτοισιν ὁμιλεῖ \n", "content_type": "5-lines"}, {"text": "ἔγχεϊ δηϊόων περὶ Πατρόκλοιο θανόντος. \nτὸν δ' αὖτε προσέειπε ποδήνεμος ὠκέα Ἶρις: \nεὖ νυ καὶ ἡμεῖς ἴδμεν ὅ τοι κλυτὰ τεύχε' ἔχονται:  \nἀλλ' αὔτως ἐπὶ τάφρον ἰὼν Τρώεσσι φάνηθι, \nαἴ κέ σ' ὑποδείσαντες ἀπόσχωνται πολέμοιο \n", "content_type": "5-lines"}, {"text": "Τρῶες, ἀναπνεύσωσι δ' ἀρήϊοι υἷες Ἀχαιῶν \nτειρόμενοι:  ὀλίγη δέ τ' ἀνάπνευσις πολέμοιο. \nἣ μὲν ἄρ' ὣς εἰποῦσ' ἀπέβη πόδας ὠκέα Ἶρις, \nαὐτὰρ Ἀχιλλεὺς ὦρτο Διῒ φίλος: ἀμφὶ δ' Ἀθήνη \nὤμοις ἰφθίμοισι βάλ' αἰγίδα θυσσανόεσσαν, \n", "content_type": "5-lines"}, {"text": "ἀμφὶ δέ οἱ κεφαλῇ νέφος ἔστεφε δῖα θεάων \nχρύσεον, ἐκ δ' αὐτοῦ δαῖε φλόγα παμφανόωσαν. \nὡς δ' ὅτε καπνὸς ἰὼν ἐξ ἄστεος αἰθέρ' ἵκηται \nτηλόθεν ἐκ νήσου, τὴν δήϊοι ἀμφιμάχωνται, \nοἵ τε πανημέριοι στυγερῷ κρίνονται Ἄρηϊ \n", "content_type": "5-lines"}, {"text": "ἄστεος ἐκ σφετέρου:  ἅμα δ' ἠελίῳ καταδύντι \nπυρσοί τε φλεγέθουσιν ἐπήτριμοι, ὑψόσε δ' αὐγὴ \nγίγνεται ἀΐσσουσα περικτιόνεσσιν ἰδέσθαι, \nαἴ κέν πως σὺν νηυσὶν ἄρεω ἀλκτῆρες ἵκωνται:  \nὣς ἀπ' Ἀχιλλῆος κεφαλῆς σέλας αἰθέρ' ἵκανε:  \n", "content_type": "5-lines"}, {"text": "στῆ δ' ἐπὶ τάφρον ἰὼν ἀπὸ τείχεος, οὐδ' ἐς Ἀχαιοὺς \nμίσγετο:  μητρὸς γὰρ πυκινὴν ὠπίζετ' ἐφετμήν. \nἔνθα στὰς ἤϋσ', ἀπάτερθε δὲ Παλλὰς Ἀθήνη \nφθέγξατ':  ἀτὰρ Τρώεσσιν ἐν ἄσπετον ὦρσε κυδοιμόν. \nὡς δ' ὅτ' ἀριζήλη φωνή, ὅτε τ' ἴαχε σάλπιγξ \n", "content_type": "5-lines"}, {"text": "ἄστυ περιπλομένων δηΐων ὕπο θυμοραϊστέων, \nὣς τότ' ἀριζήλη φωνὴ γένετ' Αἰακίδαο. \nοἳ δ' ὡς οὖν ἄϊον ὄπα χάλκεον Αἰακίδαο, \nπᾶσιν ὀρίνθη θυμός: ἀτὰρ καλλίτριχες ἵπποι \nἂψ ὄχεα τρόπεον:  ὄσσοντο γὰρ ἄλγεα θυμῷ. \n", "content_type": "5-lines"}, {"text": "ἡνίοχοι δ' ἔκπληγεν, ἐπεὶ ἴδον ἀκάματον πῦρ \nδεινὸν ὑπὲρ κεφαλῆς μεγαθύμου Πηλεΐωνος \nδαιόμενον:  τὸ δὲ δαῖε θεὰ γλαυκῶπις Ἀθήνη. \nτρὶς μὲν ὑπὲρ τάφρου μεγάλ' ἴαχε δῖος Ἀχιλλεύς, \nτρὶς δὲ κυκήθησαν Τρῶες κλειτοί τ' ἐπίκουροι. \n", "content_type": "5-lines"}, {"text": "ἔνθα δὲ καὶ τότ' ὄλοντο δυώδεκα φῶτες ἄριστοι \nἀμφὶ σφοῖς ὀχέεσσι καὶ ἔγχεσιν. αὐτὰρ Ἀχαιοὶ \nἀσπασίως Πάτροκλον ὑπ' ἐκ βελέων ἐρύσαντες \nκάτθεσαν ἐν λεχέεσσι:  φίλοι δ' ἀμφέσταν ἑταῖροι \nμυρόμενοι:  μετὰ δέ σφι ποδώκης εἵπετ' Ἀχιλλεὺς \n", "content_type": "5-lines"}, {"text": "δάκρυα θερμὰ χέων, ἐπεὶ εἴσιδε πιστὸν ἑταῖρον \nκείμενον ἐν φέρτρῳ δεδαϊγμένον ὀξέϊ χαλκῷ, \nτόν ῥ' ἤτοι μὲν ἔπεμπε σὺν ἵπποισιν καὶ ὄχεσφιν \nἐς πόλεμον, οὐδ' αὖτις ἐδέξατο νοστήσαντα. \nἨέλιον δ' ἀκάμαντα βοῶπις πότνια Ἥρη \n", "content_type": "5-lines"}, {"text": "πέμψεν ἐπ' Ὠκεανοῖο ῥοὰς ἀέκοντα νέεσθαι:  \nἠέλιος μὲν ἔδυ, παύσαντο δὲ δῖοι Ἀχαιοὶ \nφυλόπιδος κρατερῆς καὶ ὁμοιΐου πολέμοιο. \nΤρῶες δ' αὖθ' ἑτέρωθεν ἀπὸ κρατερῆς ὑσμίνης \nχωρήσαντες ἔλυσαν ὑφ' ἅρμασιν ὠκέας ἵππους, \n", "content_type": "5-lines"}, {"text": "ἐς δ' ἀγορὴν ἀγέροντο πάρος δόρποιο μέδεσθαι. \nὀρθῶν δ' ἑσταότων ἀγορὴ γένετ', οὐδέ τις ἔτλη \nἕζεσθαι:  πάντας γὰρ ἔχε τρόμος, οὕνεκ' Ἀχιλλεὺς \nἐξεφάνη, δηρὸν δὲ μάχης ἐπέπαυτ' ἀλεγεινῆς. \nτοῖσι δὲ Πουλυδάμας πεπνυμένος ἦρχ' ἀγορεύειν \n", "content_type": "5-lines"}, {"text": "Πανθοΐδης: ὃ γὰρ οἶος ὅρα πρόσσω καὶ ὀπίσσω:  \nἝκτορι δ' ἦεν ἑταῖρος, ἰῇ δ' ἐν νυκτὶ γένοντο, \nἀλλ' ὃ μὲν ἂρ μύθοισιν, ὃ δ' ἔγχεϊ πολλὸν ἐνίκα:  \nὅ σφιν ἐϋφρονέων ἀγορήσατο καὶ μετέειπεν:  \nἀμφὶ μάλα φράζεσθε φίλοι:  κέλομαι γὰρ ἔγωγε \n", "content_type": "5-lines"}, {"text": "ἄστυδε νῦν ἰέναι, μὴ μίμνειν ἠῶ δῖαν \nἐν πεδίῳ παρὰ νηυσίν:  ἑκὰς δ' ἀπὸ τείχεός εἰμεν. \nὄφρα μὲν οὗτος ἀνὴρ Ἀγαμέμνονι μήνιε δίῳ \nτόφρα δὲ ῥηΐτεροι πολεμίζειν ἦσαν Ἀχαιοί:  \nχαίρεσκον γὰρ ἔγωγε θοῇς ἐπὶ νηυσὶν ἰαύων \n", "content_type": "5-lines"}, {"text": "ἐλπόμενος νῆας αἱρησέμεν ἀμφιελίσσας. \nνῦν δ' αἰνῶς δείδοικα ποδώκεα Πηλεΐωνα:  \nοἷος κείνου θυμὸς ὑπέρβιος, οὐκ ἐθελήσει \nμίμνειν ἐν πεδίῳ, ὅθι περ Τρῶες καὶ Ἀχαιοὶ \nἐν μέσῳ ἀμφότεροι μένος Ἄρηος δατέονται, \n", "content_type": "5-lines"}, {"text": "ἀλλὰ περὶ πτόλιός τε μαχήσεται ἠδὲ γυναικῶν. \nἀλλ' ἴομεν προτὶ ἄστυ, πίθεσθέ μοι:  ὧδε γὰρ ἔσται:  \nνῦν μὲν νὺξ ἀπέπαυσε ποδώκεα Πηλεΐωνα \nἀμβροσίη:  εἰ δ' ἄμμε κιχήσεται ἐνθάδ' ἐόντας \nαὔριον ὁρμηθεὶς σὺν τεύχεσιν, εὖ νύ τις αὐτὸν \n", "content_type": "5-lines"}, {"text": "γνώσεται:  ἀσπασίως γὰρ ἀφίξεται Ἴλιον ἱρὴν \nὅς κε φύγῃ, πολλοὺς δὲ κύνες καὶ γῦπες ἔδονται \nΤρώων:  αἲ γὰρ δή μοι ἀπ' οὔατος ὧδε γένοιτο. \nεἰ δ' ἂν ἐμοῖς ἐπέεσσι πιθώμεθα κηδόμενοί περ, \nνύκτα μὲν εἰν ἀγορῇ σθένος ἕξομεν, ἄστυ δὲ πύργοι \n", "content_type": "5-lines"}, {"text": "ὑψηλαί τε πύλαι σανίδες τ' ἐπὶ τῇς ἀραρυῖαι \nμακραὶ ἐΰξεστοι ἐζευγμέναι εἰρύσσονται:  \nπρῶϊ δ' ὑπηοῖοι σὺν τεύχεσι θωρηχθέντες \nστησόμεθ' ἂμ πύργους: τῷ δ' ἄλγιον, αἴ κ' ἐθέλῃσιν \nἐλθὼν ἐκ νηῶν περὶ τείχεος ἄμμι μάχεσθαι. \n", "content_type": "5-lines"}, {"text": "ἂψ πάλιν εἶσ' ἐπὶ νῆας, ἐπεί κ' ἐριαύχενας ἵππους \nπαντοίου δρόμου ἄσῃ ὑπὸ πτόλιν ἠλασκάζων:  \nεἴσω δ' οὔ μιν θυμὸς ἐφορμηθῆναι ἐάσει, \nοὐδέ ποτ' ἐκπέρσει:  πρίν μιν κύνες ἀργοὶ ἔδονται. \nτὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:  \n", "content_type": "5-lines"}, {"text": "Πουλυδάμα σὺ μὲν οὐκέτ' ἐμοὶ φίλα ταῦτ' ἀγορεύεις, \nὃς κέλεαι κατὰ ἄστυ ἀλήμεναι αὖτις ἰόντας. \nἦ οὔ πω κεκόρησθε ἐελμένοι ἔνδοθι πύργων; \nπρὶν μὲν γὰρ Πριάμοιο πόλιν μέροπες ἄνθρωποι \nπάντες μυθέσκοντο πολύχρυσον πολύχαλκον:  \n", "content_type": "5-lines"}, {"text": "νῦν δὲ δὴ ἐξαπόλωλε δόμων κειμήλια καλά, \nπολλὰ δὲ δὴ Φρυγίην καὶ Μῃονίην ἐρατεινὴν \nκτήματα περνάμεν' ἵκει, ἐπεὶ μέγας ὠδύσατο Ζεύς. \nνῦν δ' ὅτε πέρ μοι ἔδωκε Κρόνου πάϊς ἀγκυλομήτεω \nκῦδος ἀρέσθ' ἐπὶ νηυσί, θαλάσσῃ τ' ἔλσαι Ἀχαιούς, \n", "content_type": "5-lines"}, {"text": "νήπιε μηκέτι ταῦτα νοήματα φαῖν' ἐνὶ δήμῳ:  \nοὐ γάρ τις Τρώων ἐπιπείσεται:  οὐ γὰρ ἐάσω. \nἀλλ' ἄγεθ' ὡς ἂν ἐγὼ εἴπω, πειθώμεθα πάντες. \nνῦν μὲν δόρπον ἕλεσθε κατὰ στρατὸν ἐν τελέεσσι, \nκαὶ φυλακῆς μνήσασθε, καὶ ἐγρήγορθε ἕκαστος: \n", "content_type": "5-lines"}, {"text": "Τρώων δ' ὃς κτεάτεσσιν ὑπερφιάλως ἀνιάζει, \nσυλλέξας λαοῖσι δότω καταδημοβορῆσαι:  \nτῶν τινὰ βέλτερόν ἐστιν ἐπαυρέμεν ἤ περ Ἀχαιούς. \nπρῶϊ δ' ὑπηοῖοι σὺν τεύχεσι θωρηχθέντες \nνηυσὶν ἔπι γλαφυρῇσιν ἐγείρομεν ὀξὺν Ἄρηα. \n", "content_type": "5-lines"}, {"text": "εἰ δ' ἐτεὸν παρὰ ναῦφιν ἀνέστη δῖος Ἀχιλλεύς, \nἄλγιον αἴ κ' ἐθέλῃσι τῷ ἔσσεται:  οὔ μιν ἔγωγε \nφεύξομαι ἐκ πολέμοιο δυσηχέος, ἀλλὰ μάλ' ἄντην \nστήσομαι, ἤ κε φέρῃσι μέγα κράτος, ἦ κε φεροίμην. \nξυνὸς Ἐνυάλιος, καί τε κτανέοντα κατέκτα. \n", "content_type": "5-lines"}, {"text": "ὣς Ἕκτωρ ἀγόρευ', ἐπὶ δὲ Τρῶες κελάδησαν \nνήπιοι:  ἐκ γάρ σφεων φρένας εἵλετο Παλλὰς Ἀθήνη. \nἝκτορι μὲν γὰρ ἐπῄνησαν κακὰ μητιόωντι, \nΠουλυδάμαντι δ' ἄρ' οὔ τις ὃς ἐσθλὴν φράζετο βουλήν. \nδόρπον ἔπειθ' εἵλοντο κατὰ στρατόν:  αὐτὰρ Ἀχαιοὶ \n", "content_type": "5-lines"}, {"text": "παννύχιοι Πάτροκλον ἀνεστενάχοντο γοῶντες. \nτοῖσι δὲ Πηλεΐδης ἁδινοῦ ἐξῆρχε γόοιο \nχεῖρας ἐπ' ἀνδροφόνους θέμενος στήθεσσιν ἑταίρου \nπυκνὰ μάλα στενάχων ὥς τε λὶς ἠϋγένειος, \nᾧ ῥά θ' ὑπὸ σκύμνους ἐλαφηβόλος ἁρπάσῃ ἀνὴρ \n", "content_type": "5-lines"}, {"text": "ὕλης ἐκ πυκινῆς: ὃ δέ τ' ἄχνυται ὕστερος ἐλθών, \nπολλὰ δέ τ' ἄγκε' ἐπῆλθε μετ' ἀνέρος ἴχνι' ἐρευνῶν \nεἴ ποθεν ἐξεύροι:  μάλα γὰρ δριμὺς χόλος αἱρεῖ:  \nὣς ὃ βαρὺ στενάχων μετεφώνεε Μυρμιδόνεσσιν:  \nὢ πόποι ἦ ῥ' ἅλιον ἔπος ἔκβαλον ἤματι κείνῳ \n", "content_type": "5-lines"}, {"text": "θαρσύνων ἥρωα Μενοίτιον ἐν μεγάροισι:  \nφῆν δέ οἱ εἰς Ὀπόεντα περικλυτὸν υἱὸν ἀπάξειν \nἼλιον ἐκπέρσαντα, λαχόντα τε ληΐδος αἶσαν. \nἀλλ' οὐ Ζεὺς ἄνδρεσσι νοήματα πάντα τελευτᾷ:  \nἄμφω γὰρ πέπρωται ὁμοίην γαῖαν ἐρεῦσαι \n", "content_type": "5-lines"}, {"text": "αὐτοῦ ἐνὶ Τροίῃ, ἐπεὶ οὐδ' ἐμὲ νοστήσαντα \nδέξεται ἐν μεγάροισι γέρων ἱππηλάτα Πηλεὺς \nοὐδὲ Θέτις μήτηρ, ἀλλ' αὐτοῦ γαῖα καθέξει. \nνῦν δ' ἐπεὶ οὖν Πάτροκλε σεῦ ὕστερος εἶμ' ὑπὸ γαῖαν, \nοὔ σε πρὶν κτεριῶ πρίν γ' Ἕκτορος ἐνθάδ' ἐνεῖκαι \n", "content_type": "5-lines"}, {"text": "τεύχεα καὶ κεφαλὴν μεγαθύμου σοῖο φονῆος: \nδώδεκα δὲ προπάροιθε πυρῆς ἀποδειροτομήσω \nΤρώων ἀγλαὰ τέκνα σέθεν κταμένοιο χολωθείς. \nτόφρα δέ μοι παρὰ νηυσὶ κορωνίσι κείσεαι αὔτως, \nἀμφὶ δὲ σὲ Τρῳαὶ καὶ Δαρδανίδες βαθύκολποι \n", "content_type": "5-lines"}, {"text": "κλαύσονται νύκτάς τε καὶ ἤματα δάκρυ χέουσαι, \nτὰς αὐτοὶ καμόμεσθα βίηφί τε δουρί τε μακρῷ \nπιείρας πέρθοντε πόλεις μερόπων ἀνθρώπων. \nὣς εἰπὼν ἑτάροισιν ἐκέκλετο δῖος Ἀχιλλεὺς \nἀμφὶ πυρὶ στῆσαι τρίποδα μέγαν, ὄφρα τάχιστα \n", "content_type": "5-lines"}, {"text": "Πάτροκλον λούσειαν ἄπο βρότον αἱματόεντα. \nοἳ δὲ λοετροχόον τρίποδ' ἵστασαν ἐν πυρὶ κηλέῳ, \nἐν δ' ἄρ' ὕδωρ ἔχεαν, ὑπὸ δὲ ξύλα δαῖον ἑλόντες. \nγάστρην μὲν τρίποδος πῦρ ἄμφεπε, θέρμετο δ' ὕδωρ:  \nαὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ, \n", "content_type": "5-lines"}, {"text": "καὶ τότε δὴ λοῦσάν τε καὶ ἤλειψαν λίπ' ἐλαίῳ, \nἐν δ' ὠτειλὰς πλῆσαν ἀλείφατος ἐννεώροιο:  \nἐν λεχέεσσι δὲ θέντες ἑανῷ λιτὶ κάλυψαν \nἐς πόδας ἐκ κεφαλῆς, καθύπερθε δὲ φάρεϊ λευκῷ. \nπαννύχιοι μὲν ἔπειτα πόδας ταχὺν ἀμφ' Ἀχιλῆα \n", "content_type": "5-lines"}, {"text": "Μυρμιδόνες Πάτροκλον ἀνεστενάχοντο γοῶντες: \nΖεὺς δ' Ἥρην προσέειπε κασιγνήτην ἄλοχόν τε:  \nἔπρηξας καὶ ἔπειτα βοῶπις πότνια Ἥρη \nἀνστήσασ' Ἀχιλῆα πόδας ταχύν:  ἦ ῥά νυ σεῖο \nἐξ αὐτῆς ἐγένοντο κάρη κομόωντες Ἀχαιοί. \n", "content_type": "5-lines"}, {"text": "τὸν δ' ἠμείβετ' ἔπειτα βοῶπις πότνια Ἥρη:  \nαἰνότατε Κρονίδη ποῖον τὸν μῦθον ἔειπες. \nκαὶ μὲν δή πού τις μέλλει βροτὸς ἀνδρὶ τελέσσαι, \nὅς περ θνητός τ' ἐστὶ καὶ οὐ τόσα μήδεα οἶδε:  \nπῶς δὴ ἔγωγ', ἥ φημι θεάων ἔμμεν ἀρίστη, \n", "content_type": "5-lines"}, {"text": "ἀμφότερον γενεῇ τε καὶ οὕνεκα σὴ παράκοιτις \nκέκλημαι, σὺ δὲ πᾶσι μετ' ἀθανάτοισιν ἀνάσσεις, \nοὐκ ὄφελον Τρώεσσι κοτεσσαμένη κακὰ ῥάψαι; \nὣς οἳ μὲν τοιαῦτα πρὸς ἀλλήλους ἀγόρευον:  \nἩφαίστου δ' ἵκανε δόμον Θέτις ἀργυρόπεζα \n", "content_type": "5-lines"}, {"text": "ἄφθιτον ἀστερόεντα μεταπρεπέ' ἀθανάτοισι \nχάλκεον, ὅν ῥ' αὐτὸς ποιήσατο κυλλοποδίων. \nτὸν δ' εὗρ' ἱδρώοντα ἑλισσόμενον περὶ φύσας \nσπεύδοντα:  τρίποδας γὰρ ἐείκοσι πάντας ἔτευχεν \nἑστάμεναι περὶ τοῖχον ἐϋσταθέος μεγάροιο, \n", "content_type": "5-lines"}, {"text": "χρύσεα δέ σφ' ὑπὸ κύκλα ἑκάστῳ πυθμένι θῆκεν, \nὄφρά οἱ αὐτόματοι θεῖον δυσαίατ' ἀγῶνα \nἠδ' αὖτις πρὸς δῶμα νεοίατο θαῦμα ἰδέσθαι. \nοἳ δ' ἤτοι τόσσον μὲν ἔχον τέλος, οὔατα δ' οὔ πω \nδαιδάλεα προσέκειτο:  τά ῥ' ἤρτυε, κόπτε δὲ δεσμούς. \n", "content_type": "5-lines"}, {"text": "ὄφρ' ὅ γε ταῦτ' ἐπονεῖτο ἰδυίῃσι πραπίδεσσι, \nτόφρά οἱ ἐγγύθεν ἦλθε θεὰ Θέτις ἀργυρόπεζα. \nτὴν δὲ ἴδε προμολοῦσα Χάρις λιπαροκρήδεμνος \nκαλή, τὴν ὤπυιε περικλυτὸς ἀμφιγυήεις: \nἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:  \n", "content_type": "5-lines"}, {"text": "τίπτε Θέτι τανύπεπλε ἱκάνεις ἡμέτερον δῶ \nαἰδοίη τε φίλη τε; πάρος γε μὲν οὔ τι θαμίζεις. \nἀλλ' ἕπεο προτέρω, ἵνα τοι πὰρ ξείνια θείω. \nὣς ἄρα φωνήσασα πρόσω ἄγε δῖα θεάων. \nτὴν μὲν ἔπειτα καθεῖσεν ἐπὶ θρόνου ἀργυροήλου \n", "content_type": "5-lines"}, {"text": "καλοῦ δαιδαλέου:  ὑπὸ δὲ θρῆνυς ποσὶν ἦεν:  \nκέκλετο δ' Ἥφαιστον κλυτοτέχνην εἶπέ τε μῦθον:  \nἭφαιστε πρόμολ' ὧδε:  Θέτις νύ τι σεῖο χατίζει. \nτὴν δ' ἠμείβετ' ἔπειτα περικλυτὸς ἀμφιγυήεις: \nἦ ῥά νύ μοι δεινή τε καὶ αἰδοίη θεὸς ἔνδον, \n", "content_type": "5-lines"}, {"text": "ἥ μ' ἐσάωσ' ὅτε μ' ἄλγος ἀφίκετο τῆλε πεσόντα \nμητρὸς ἐμῆς ἰότητι κυνώπιδος, ἥ μ' ἐθέλησε \nκρύψαι χωλὸν ἐόντα:  τότ' ἂν πάθον ἄλγεα θυμῷ, \nεἰ μή μ' Εὐρυνόμη τε Θέτις θ' ὑπεδέξατο κόλπῳ \nΕὐρυνόμη θυγάτηρ ἀψορρόου Ὠκεανοῖο. \n", "content_type": "5-lines"}, {"text": "τῇσι παρ' εἰνάετες χάλκευον δαίδαλα πολλά, \nπόρπας τε γναμπτάς θ' ἕλικας κάλυκάς τε καὶ ὅρμους \nἐν σπῆϊ γλαφυρῷ:  περὶ δὲ ῥόος Ὠκεανοῖο \nἀφρῷ μορμύρων ῥέεν ἄσπετος: οὐδέ τις ἄλλος \nᾔδεεν οὔτε θεῶν οὔτε θνητῶν ἀνθρώπων, \n", "content_type": "5-lines"}, {"text": "ἀλλὰ Θέτις τε καὶ Εὐρυνόμη ἴσαν, αἵ μ' ἐσάωσαν. \nἣ νῦν ἡμέτερον δόμον ἵκει:  τώ με μάλα χρεὼ \nπάντα Θέτι καλλιπλοκάμῳ ζῳάγρια τίνειν. \nἀλλὰ σὺ μὲν νῦν οἱ παράθες ξεινήϊα καλά, \nὄφρ' ἂν ἐγὼ φύσας ἀποθείομαι ὅπλά τε πάντα. \n", "content_type": "5-lines"}, {"text": "ἦ, καὶ ἀπ' ἀκμοθέτοιο πέλωρ αἴητον ἀνέστη \nχωλεύων:  ὑπὸ δὲ κνῆμαι ῥώοντο ἀραιαί. \nφύσας μέν ῥ' ἀπάνευθε τίθει πυρός, ὅπλά τε πάντα \nλάρνακ' ἐς ἀργυρέην συλλέξατο, τοῖς ἐπονεῖτο:  \nσπόγγῳ δ' ἀμφὶ πρόσωπα καὶ ἄμφω χεῖρ' ἀπομόργνυ \n", "content_type": "5-lines"}, {"text": "αὐχένα τε στιβαρὸν καὶ στήθεα λαχνήεντα, \nδῦ δὲ χιτῶν', ἕλε δὲ σκῆπτρον παχύ, βῆ δὲ θύραζε \nχωλεύων:  ὑπὸ δ' ἀμφίπολοι ῥώοντο ἄνακτι \nχρύσειαι ζωῇσι νεήνισιν εἰοικυῖαι. \nτῇς ἐν μὲν νόος ἐστὶ μετὰ φρεσίν, ἐν δὲ καὶ αὐδὴ \n", "content_type": "5-lines"}, {"text": "καὶ σθένος, ἀθανάτων δὲ θεῶν ἄπο ἔργα ἴσασιν. \nαἳ μὲν ὕπαιθα ἄνακτος ἐποίπνυον:  αὐτὰρ ὃ ἔρρων \nπλησίον, ἔνθα Θέτις περ, ἐπὶ θρόνου ἷζε φαεινοῦ, \nἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:  \nτίπτε Θέτι τανύπεπλε ἱκάνεις ἡμέτερον δῶ \n", "content_type": "5-lines"}, {"text": "αἰδοίη τε φίλη τε; πάρος γε μὲν οὔ τι θαμίζεις. \nαὔδα ὅ τι φρονέεις: τελέσαι δέ με θυμὸς ἄνωγεν, \nεἰ δύναμαι τελέσαι γε καὶ εἰ τετελεσμένον ἐστίν. \nτὸν δ' ἠμείβετ' ἔπειτα Θέτις κατὰ δάκρυ χέουσα:  \nἭφαιστ', ἦ ἄρα δή τις, ὅσαι θεαί εἰσ' ἐν Ὀλύμπῳ, \n", "content_type": "5-lines"}, {"text": "τοσσάδ' ἐνὶ φρεσὶν ᾗσιν ἀνέσχετο κήδεα λυγρὰ \nὅσσ' ἐμοὶ ἐκ πασέων Κρονίδης Ζεὺς ἄλγε' ἔδωκεν; \nἐκ μέν μ' ἀλλάων ἁλιάων ἀνδρὶ δάμασσεν \nΑἰακίδῃ Πηλῆϊ, καὶ ἔτλην ἀνέρος εὐνὴν \nπολλὰ μάλ' οὐκ ἐθέλουσα. ὃ μὲν δὴ γήραϊ λυγρῷ \n", "content_type": "5-lines"}, {"text": "κεῖται ἐνὶ μεγάροις ἀρημένος, ἄλλα δέ μοι νῦν, \nυἱὸν ἐπεί μοι δῶκε γενέσθαί τε τραφέμεν τε \nἔξοχον ἡρώων:  ὃ δ' ἀνέδραμεν ἔρνεϊ ἶσος: \nτὸν μὲν ἐγὼ θρέψασα φυτὸν ὣς γουνῷ ἀλωῆς \nνηυσὶν ἐπιπροέηκα κορωνίσιν Ἴλιον εἴσω \n", "content_type": "5-lines"}, {"text": "Τρωσὶ μαχησόμενον:  τὸν δ' οὐχ ὑποδέξομαι αὖτις \nοἴκαδε νοστήσαντα δόμον Πηλήϊον εἴσω. \nὄφρα δέ μοι ζώει καὶ ὁρᾷ φάος ἠελίοιο \nἄχνυται, οὐδέ τί οἱ δύναμαι χραισμῆσαι ἰοῦσα. \nκούρην ἣν ἄρα οἱ γέρας ἔξελον υἷες Ἀχαιῶν, \n", "content_type": "5-lines"}, {"text": "τὴν ἂψ ἐκ χειρῶν ἕλετο κρείων Ἀγαμέμνων. \nἤτοι ὃ τῆς ἀχέων φρένας ἔφθιεν:  αὐτὰρ Ἀχαιοὺς \nΤρῶες ἐπὶ πρύμνῃσιν ἐείλεον, οὐδὲ θύραζε \nεἴων ἐξιέναι:  τὸν δὲ λίσσοντο γέροντες \nἈργείων, καὶ πολλὰ περικλυτὰ δῶρ' ὀνόμαζον. \n", "content_type": "5-lines"}, {"text": "ἔνθ' αὐτὸς μὲν ἔπειτ' ἠναίνετο λοιγὸν ἀμῦναι, \nαὐτὰρ ὃ Πάτροκλον περὶ μὲν τὰ ἃ τεύχεα ἕσσε, \nπέμπε δέ μιν πόλεμον δέ, πολὺν δ' ἅμα λαὸν ὄπασσε. \nπᾶν δ' ἦμαρ μάρναντο περὶ Σκαιῇσι πύλῃσι:  \nκαί νύ κεν αὐτῆμαρ πόλιν ἔπραθον, εἰ μὴ Ἀπόλλων \n", "content_type": "5-lines"}, {"text": "πολλὰ κακὰ ῥέξαντα Μενοιτίου ἄλκιμον υἱὸν \nἔκταν' ἐνὶ προμάχοισι καὶ Ἕκτορι κῦδος ἔδωκε. \nτοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα \nυἱεῖ ἐμῷ ὠκυμόρῳ δόμεν ἀσπίδα καὶ τρυφάλειαν \nκαὶ καλὰς κνημῖδας ἐπισφυρίοις ἀραρυίας \n", "content_type": "5-lines"}, {"text": "καὶ θώρηχ':  ὃ γὰρ ἦν οἱ ἀπώλεσε πιστὸς ἑταῖρος \nΤρωσὶ δαμείς: ὃ δὲ κεῖται ἐπὶ χθονὶ θυμὸν ἀχεύων. \nτὴν δ' ἠμείβετ' ἔπειτα περικλυτὸς ἀμφιγυήεις: \nθάρσει:  μή τοι ταῦτα μετὰ φρεσὶ σῇσι μελόντων. \nαἲ γάρ μιν θανάτοιο δυσηχέος ὧδε δυναίμην \n", "content_type": "5-lines"}, {"text": "νόσφιν ἀποκρύψαι, ὅτε μιν μόρος αἰνὸς ἱκάνοι, \nὥς οἱ τεύχεα καλὰ παρέσσεται, οἷά τις αὖτε \nἀνθρώπων πολέων θαυμάσσεται, ὅς κεν ἴδηται. \nὣς εἰπὼν τὴν μὲν λίπεν αὐτοῦ, βῆ δ' ἐπὶ φύσας: \nτὰς δ' ἐς πῦρ ἔτρεψε κέλευσέ τε ἐργάζεσθαι. \n", "content_type": "5-lines"}, {"text": "φῦσαι δ' ἐν χοάνοισιν ἐείκοσι πᾶσαι ἐφύσων \nπαντοίην εὔπρηστον ἀϋτμὴν ἐξανιεῖσαι, \nἄλλοτε μὲν σπεύδοντι παρέμμεναι, ἄλλοτε δ' αὖτε, \nὅππως Ἥφαιστός τ' ἐθέλοι καὶ ἔργον ἄνοιτο. \nχαλκὸν δ' ἐν πυρὶ βάλλεν ἀτειρέα κασσίτερόν τε \n", "content_type": "5-lines"}, {"text": "καὶ χρυσὸν τιμῆντα καὶ ἄργυρον:  αὐτὰρ ἔπειτα \nθῆκεν ἐν ἀκμοθέτῳ μέγαν ἄκμονα, γέντο δὲ χειρὶ \nῥαιστῆρα κρατερήν, ἑτέρηφι δὲ γέντο πυράγρην. \nποίει δὲ πρώτιστα σάκος μέγα τε στιβαρόν τε \nπάντοσε δαιδάλλων, περὶ δ' ἄντυγα βάλλε φαεινὴν \n", "content_type": "5-lines"}, {"text": "τρίπλακα μαρμαρέην, ἐκ δ' ἀργύρεον τελαμῶνα. \nπέντε δ' ἄρ' αὐτοῦ ἔσαν σάκεος πτύχες: αὐτὰρ ἐν αὐτῷ \nποίει δαίδαλα πολλὰ ἰδυίῃσι πραπίδεσσιν. \nἐν μὲν γαῖαν ἔτευξ', ἐν δ' οὐρανόν, ἐν δὲ θάλασσαν, \nἠέλιόν τ' ἀκάμαντα σελήνην τε πλήθουσαν, \n", "content_type": "5-lines"}, {"text": "ἐν δὲ τὰ τείρεα πάντα, τά τ' οὐρανὸς ἐστεφάνωται, \nΠληϊάδας θ' Ὑάδας τε τό τε σθένος Ὠρίωνος \nἌρκτόν θ', ἣν καὶ Ἄμαξαν ἐπίκλησιν καλέουσιν, \nἥ τ' αὐτοῦ στρέφεται καί τ' Ὠρίωνα δοκεύει, \nοἴη δ' ἄμμορός ἐστι λοετρῶν Ὠκεανοῖο. \n", "content_type": "5-lines"}, {"text": "ἐν δὲ δύω ποίησε πόλεις μερόπων ἀνθρώπων \nκαλάς. ἐν τῇ μέν ῥα γάμοι τ' ἔσαν εἰλαπίναι τε, \nνύμφας δ' ἐκ θαλάμων δαΐδων ὕπο λαμπομενάων \nἠγίνεον ἀνὰ ἄστυ, πολὺς δ' ὑμέναιος ὀρώρει:  \nκοῦροι δ' ὀρχηστῆρες ἐδίνεον, ἐν δ' ἄρα τοῖσιν \n", "content_type": "5-lines"}, {"text": "αὐλοὶ φόρμιγγές τε βοὴν ἔχον:  αἳ δὲ γυναῖκες \nἱστάμεναι θαύμαζον ἐπὶ προθύροισιν ἑκάστη. \nλαοὶ δ' εἰν ἀγορῇ ἔσαν ἀθρόοι:  ἔνθα δὲ νεῖκος \nὠρώρει, δύο δ' ἄνδρες ἐνείκεον εἵνεκα ποινῆς \nἀνδρὸς ἀποφθιμένου:  ὃ μὲν εὔχετο πάντ' ἀποδοῦναι \n", "content_type": "5-lines"}, {"text": "δήμῳ πιφαύσκων, ὃ δ' ἀναίνετο μηδὲν ἑλέσθαι:  \nἄμφω δ' ἱέσθην ἐπὶ ἴστορι πεῖραρ ἑλέσθαι. \nλαοὶ δ' ἀμφοτέροισιν ἐπήπυον ἀμφὶς ἀρωγοί:  \nκήρυκες δ' ἄρα λαὸν ἐρήτυον:  οἳ δὲ γέροντες \nεἵατ' ἐπὶ ξεστοῖσι λίθοις ἱερῷ ἐνὶ κύκλῳ, \n", "content_type": "5-lines"}, {"text": "σκῆπτρα δὲ κηρύκων ἐν χέρσ' ἔχον ἠεροφώνων:  \nτοῖσιν ἔπειτ' ἤϊσσον, ἀμοιβηδὶς δὲ δίκαζον. \nκεῖτο δ' ἄρ' ἐν μέσσοισι δύω χρυσοῖο τάλαντα, \nτῷ δόμεν ὃς μετὰ τοῖσι δίκην ἰθύντατα εἴποι. \nτὴν δ' ἑτέρην πόλιν ἀμφὶ δύω στρατοὶ ἥατο λαῶν \n", "content_type": "5-lines"}, {"text": "τεύχεσι λαμπόμενοι:  δίχα δέ σφισιν ἥνδανε βουλή, \nἠὲ διαπραθέειν ἢ ἄνδιχα πάντα δάσασθαι \nκτῆσιν ὅσην πτολίεθρον ἐπήρατον ἐντὸς ἔεργεν:  \nοἳ δ' οὔ πω πείθοντο, λόχῳ δ' ὑπεθωρήσσοντο. \nτεῖχος μέν ῥ' ἄλοχοί τε φίλαι καὶ νήπια τέκνα \n", "content_type": "5-lines"}, {"text": "ῥύατ' ἐφεσταότες, μετὰ δ' ἀνέρες οὓς ἔχε γῆρας: \nοἳ δ' ἴσαν:  ἦρχε δ' ἄρά σφιν Ἄρης καὶ Παλλὰς Ἀθήνη \nἄμφω χρυσείω, χρύσεια δὲ εἵματα ἕσθην, \nκαλὼ καὶ μεγάλω σὺν τεύχεσιν, ὥς τε θεώ περ \nἀμφὶς ἀριζήλω:  λαοὶ δ' ὑπολίζονες ἦσαν. \n", "content_type": "5-lines"}, {"text": "οἳ δ' ὅτε δή ῥ' ἵκανον ὅθι σφίσιν εἶκε λοχῆσαι \nἐν ποταμῷ, ὅθι τ' ἀρδμὸς ἔην πάντεσσι βοτοῖσιν, \nἔνθ' ἄρα τοί γ' ἵζοντ' εἰλυμένοι αἴθοπι χαλκῷ. \nτοῖσι δ' ἔπειτ' ἀπάνευθε δύω σκοποὶ εἵατο λαῶν \nδέγμενοι ὁππότε μῆλα ἰδοίατο καὶ ἕλικας βοῦς. \n", "content_type": "5-lines"}, {"text": "οἳ δὲ τάχα προγένοντο, δύω δ' ἅμ' ἕποντο νομῆες \nτερπόμενοι σύριγξι:  δόλον δ' οὔ τι προνόησαν. \nοἳ μὲν τὰ προϊδόντες ἐπέδραμον, ὦκα δ' ἔπειτα \nτάμνοντ' ἀμφὶ βοῶν ἀγέλας καὶ πώεα καλὰ \nἀργεννέων οἰῶν, κτεῖνον δ' ἐπὶ μηλοβοτῆρας. \n", "content_type": "5-lines"}, {"text": "οἳ δ' ὡς οὖν ἐπύθοντο πολὺν κέλαδον παρὰ βουσὶν \nεἰράων προπάροιθε καθήμενοι, αὐτίκ' ἐφ' ἵππων \nβάντες ἀερσιπόδων μετεκίαθον, αἶψα δ' ἵκοντο. \nστησάμενοι δ' ἐμάχοντο μάχην ποταμοῖο παρ' ὄχθας, \nβάλλον δ' ἀλλήλους χαλκήρεσιν ἐγχείῃσιν. \n", "content_type": "5-lines"}, {"text": "ἐν δ' Ἔρις ἐν δὲ Κυδοιμὸς ὁμίλεον, ἐν δ' ὀλοὴ Κήρ, \nἄλλον ζωὸν ἔχουσα νεούτατον, ἄλλον ἄουτον, \nἄλλον τεθνηῶτα κατὰ μόθον ἕλκε ποδοῖιν:  \nεἷμα δ' ἔχ' ἀμφ' ὤμοισι δαφοινεὸν αἵματι φωτῶν. \nὡμίλευν δ' ὥς τε ζωοὶ βροτοὶ ἠδ' ἐμάχοντο, \n", "content_type": "5-lines"}, {"text": "νεκρούς τ' ἀλλήλων ἔρυον κατατεθνηῶτας. \nἐν δ' ἐτίθει νειὸν μαλακὴν πίειραν ἄρουραν \nεὐρεῖαν τρίπολον:  πολλοὶ δ' ἀροτῆρες ἐν αὐτῇ \nζεύγεα δινεύοντες ἐλάστρεον ἔνθα καὶ ἔνθα. \nοἳ δ' ὁπότε στρέψαντες ἱκοίατο τέλσον ἀρούρης, \n", "content_type": "5-lines"}, {"text": "τοῖσι δ' ἔπειτ' ἐν χερσὶ δέπας μελιηδέος οἴνου \nδόσκεν ἀνὴρ ἐπιών:  τοὶ δὲ στρέψασκον ἀν' ὄγμους, \nἱέμενοι νειοῖο βαθείης τέλσον ἱκέσθαι. \nἣ δὲ μελαίνετ' ὄπισθεν, ἀρηρομένῃ δὲ ἐῴκει, \nχρυσείη περ ἐοῦσα:  τὸ δὴ περὶ θαῦμα τέτυκτο. \n", "content_type": "5-lines"}, {"text": "ἐν δ' ἐτίθει τέμενος βασιλήϊον:  ἔνθα δ' ἔριθοι \nἤμων ὀξείας δρεπάνας ἐν χερσὶν ἔχοντες. \nδράγματα δ' ἄλλα μετ' ὄγμον ἐπήτριμα πῖπτον ἔραζε, \nἄλλα δ' ἀμαλλοδετῆρες ἐν ἐλλεδανοῖσι δέοντο. \nτρεῖς δ' ἄρ' ἀμαλλοδετῆρες ἐφέστασαν:  αὐτὰρ ὄπισθε \n", "content_type": "5-lines"}, {"text": "παῖδες δραγμεύοντες ἐν ἀγκαλίδεσσι φέροντες \nἀσπερχὲς πάρεχον:  βασιλεὺς δ' ἐν τοῖσι σιωπῇ \nσκῆπτρον ἔχων ἑστήκει ἐπ' ὄγμου γηθόσυνος κῆρ. \nκήρυκες δ' ἀπάνευθεν ὑπὸ δρυῒ δαῖτα πένοντο, \nβοῦν δ' ἱερεύσαντες μέγαν ἄμφεπον:  αἳ δὲ γυναῖκες \n", "content_type": "5-lines"}, {"text": "δεῖπνον ἐρίθοισιν λεύκ' ἄλφιτα πολλὰ πάλυνον. \nἐν δ' ἐτίθει σταφυλῇσι μέγα βρίθουσαν ἀλωὴν \nκαλὴν χρυσείην:  μέλανες δ' ἀνὰ βότρυες ἦσαν, \nἑστήκει δὲ κάμαξι διαμπερὲς ἀργυρέῃσιν. \nἀμφὶ δὲ κυανέην κάπετον, περὶ δ' ἕρκος ἔλασσε \n", "content_type": "5-lines"}, {"text": "κασσιτέρου:  μία δ' οἴη ἀταρπιτὸς ἦεν ἐπ' αὐτήν, \nτῇ νίσοντο φορῆες ὅτε τρυγόῳεν ἀλωήν. \nπαρθενικαὶ δὲ καὶ ἠΐθεοι ἀταλὰ φρονέοντες \nπλεκτοῖς ἐν ταλάροισι φέρον μελιηδέα καρπόν. \nτοῖσιν δ' ἐν μέσσοισι πάϊς φόρμιγγι λιγείῃ \n", "content_type": "5-lines"}, {"text": "ἱμερόεν κιθάριζε, λίνον δ' ὑπὸ καλὸν ἄειδε \nλεπταλέῃ φωνῇ:  τοὶ δὲ ῥήσσοντες ἁμαρτῇ \nμολπῇ τ' ἰυγμῷ τε ποσὶ σκαίροντες ἕποντο. \nἐν δ' ἀγέλην ποίησε βοῶν ὀρθοκραιράων:  \nαἳ δὲ βόες χρυσοῖο τετεύχατο κασσιτέρου τε, \n", "content_type": "5-lines"}, {"text": "μυκηθμῷ δ' ἀπὸ κόπρου ἐπεσσεύοντο νομὸν δὲ \nπὰρ ποταμὸν κελάδοντα, παρὰ ῥοδανὸν δονακῆα. \nχρύσειοι δὲ νομῆες ἅμ' ἐστιχόωντο βόεσσι \nτέσσαρες, ἐννέα δέ σφι κύνες πόδας ἀργοὶ ἕποντο. \nσμερδαλέω δὲ λέοντε δύ' ἐν πρώτῃσι βόεσσι \n", "content_type": "5-lines"}, {"text": "ταῦρον ἐρύγμηλον ἐχέτην:  ὃ δὲ μακρὰ μεμυκὼς \nἕλκετο:  τὸν δὲ κύνες μετεκίαθον ἠδ' αἰζηοί. \nτὼ μὲν ἀναρρήξαντε βοὸς μεγάλοιο βοείην \nἔγκατα καὶ μέλαν αἷμα λαφύσσετον:  οἳ δὲ νομῆες \nαὔτως ἐνδίεσαν ταχέας κύνας ὀτρύνοντες. \n", "content_type": "5-lines"}, {"text": "οἳ δ' ἤτοι δακέειν μὲν ἀπετρωπῶντο λεόντων, \nἱστάμενοι δὲ μάλ' ἐγγὺς ὑλάκτεον ἔκ τ' ἀλέοντο. \nἐν δὲ νομὸν ποίησε περικλυτὸς ἀμφιγυήεις \nἐν καλῇ βήσσῃ μέγαν οἰῶν ἀργεννάων, \nσταθμούς τε κλισίας τε κατηρεφέας ἰδὲ σηκούς. \n", "content_type": "5-lines"}, {"text": "ἐν δὲ χορὸν ποίκιλλε περικλυτὸς ἀμφιγυήεις, \nτῷ ἴκελον οἷόν ποτ' ἐνὶ Κνωσῷ εὐρείῃ \nΔαίδαλος ἤσκησεν καλλιπλοκάμῳ Ἀριάδνῃ. \nἔνθα μὲν ἠΐθεοι καὶ παρθένοι ἀλφεσίβοιαι \nὀρχεῦντ' ἀλλήλων ἐπὶ καρπῷ χεῖρας ἔχοντες. \n", "content_type": "5-lines"}, {"text": "τῶν δ' αἳ μὲν λεπτὰς ὀθόνας ἔχον, οἳ δὲ χιτῶνας \nεἵατ' ἐϋννήτους, ἦκα στίλβοντας ἐλαίῳ:  \nκαί ῥ' αἳ μὲν καλὰς στεφάνας ἔχον, οἳ δὲ μαχαίρας \nεἶχον χρυσείας ἐξ ἀργυρέων τελαμώνων. \nοἳ δ' ὁτὲ μὲν θρέξασκον ἐπισταμένοισι πόδεσσι \n", "content_type": "5-lines"}, {"text": "ῥεῖα μάλ', ὡς ὅτε τις τροχὸν ἄρμενον ἐν παλάμῃσιν \nἑζόμενος κεραμεὺς πειρήσεται, αἴ κε θέῃσιν:  \nἄλλοτε δ' αὖ θρέξασκον ἐπὶ στίχας ἀλλήλοισι. \nπολλὸς δ' ἱμερόεντα χορὸν περιίσταθ' ὅμιλος \nτερπόμενοι:  \n", "content_type": "5-lines"}, {"text": "δοιὼ δὲ κυβιστητῆρε κατ' αὐτοὺς \nμολπῆς ἐξάρχοντες ἐδίνευον κατὰ μέσσους. \nἐν δ' ἐτίθει ποταμοῖο μέγα σθένος Ὠκεανοῖο \nἄντυγα πὰρ πυμάτην σάκεος πύκα ποιητοῖο. \nαὐτὰρ ἐπεὶ δὴ τεῦξε σάκος μέγα τε στιβαρόν τε, \n", "content_type": "5-lines"}, {"text": "τεῦξ' ἄρα οἱ θώρηκα φαεινότερον πυρὸς αὐγῆς, \nτεῦξε δέ οἱ κόρυθα βριαρὴν κροτάφοις ἀραρυῖαν \nκαλὴν δαιδαλέην, ἐπὶ δὲ χρύσεον λόφον ἧκε, \nτεῦξε δέ οἱ κνημῖδας ἑανοῦ κασσιτέροιο. \nαὐτὰρ ἐπεὶ πάνθ' ὅπλα κάμε κλυτὸς ἀμφιγυήεις, \n", "content_type": "5-lines"}]}, {"section_num": "19", "section_type": "book", "contents": [{"text": "Ἠὼς μὲν κροκόπεπλος ἀπ' Ὠκεανοῖο ῥοάων \nὄρνυθ', ἵν' ἀθανάτοισι φόως φέροι ἠδὲ βροτοῖσιν:  \nἣ δ' ἐς νῆας ἵκανε θεοῦ πάρα δῶρα φέρουσα. \nεὗρε δὲ Πατρόκλῳ περικείμενον ὃν φίλον υἱὸν \n", "content_type": "5-lines"}, {"text": "κλαίοντα λιγέως: πολέες δ' ἀμφ' αὐτὸν ἑταῖροι \nμύρονθ':  ἣ δ' ἐν τοῖσι παρίστατο δῖα θεάων, \nἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:  \nτέκνον ἐμὸν τοῦτον μὲν ἐάσομεν ἀχνύμενοί περ \nκεῖσθαι, ἐπεὶ δὴ πρῶτα θεῶν ἰότητι δαμάσθη:  \n", "content_type": "5-lines"}, {"text": "τύνη δ' Ἡφαίστοιο πάρα κλυτὰ τεύχεα δέξο \nκαλὰ μάλ', οἷ' οὔ πώ τις ἀνὴρ ὤμοισι φόρησεν. \nὡς ἄρα φωνήσασα θεὰ κατὰ τεύχε' ἔθηκε \nπρόσθεν Ἀχιλλῆος: τὰ δ' ἀνέβραχε δαίδαλα πάντα. \nΜυρμιδόνας δ' ἄρα πάντας ἕλε τρόμος, οὐδέ τις ἔτλη \n", "content_type": "5-lines"}, {"text": "ἄντην εἰσιδέειν, ἀλλ' ἔτρεσαν. αὐτὰρ Ἀχιλλεὺς \nὡς εἶδ', ὥς μιν μᾶλλον ἔδυ χόλος, ἐν δέ οἱ ὄσσε \nδεινὸν ὑπὸ βλεφάρων ὡς εἰ σέλας ἐξεφάανθεν:  \nτέρπετο δ' ἐν χείρεσσιν ἔχων θεοῦ ἀγλαὰ δῶρα. \nαὐτὰρ ἐπεὶ φρεσὶν ᾗσι τετάρπετο δαίδαλα λεύσσων \n", "content_type": "5-lines"}, {"text": "αὐτίκα μητέρα ἣν ἔπεα πτερόεντα προσηύδα:  \nμῆτερ ἐμὴ τὰ μὲν ὅπλα θεὸς πόρεν οἷ' ἐπιεικὲς \nἔργ' ἔμεν ἀθανάτων, μὴ δὲ βροτὸν ἄνδρα τελέσσαι. \nνῦν δ' ἤτοι μὲν ἐγὼ θωρήξομαι:  ἀλλὰ μάλ' αἰνῶς \nδείδω μή μοι τόφρα Μενοιτίου ἄλκιμον υἱὸν \n", "content_type": "5-lines"}, {"text": "μυῖαι καδδῦσαι κατὰ χαλκοτύπους ὠτειλὰς \nεὐλὰς ἐγγείνωνται, ἀεικίσσωσι δὲ νεκρόν, \nἐκ δ' αἰὼν πέφαται, κατὰ δὲ χρόα πάντα σαπήῃ. \nτὸν δ' ἠμείβετ' ἔπειτα θεὰ Θέτις ἀργυρόπεζα:  \nτέκνον μή τοι ταῦτα μετὰ φρεσὶ σῇσι μελόντων. \n", "content_type": "5-lines"}, {"text": "τῷ μὲν ἐγὼ πειρήσω ἀλαλκεῖν ἄγρια φῦλα \nμυίας, αἵ ῥά τε φῶτας ἀρηϊφάτους κατέδουσιν:  \nἤν περ γὰρ κεῖταί γε τελεσφόρον εἰς ἐνιαυτόν, \nαἰεὶ τῷ γ' ἔσται χρὼς ἔμπεδος, ἢ καὶ ἀρείων. \nἀλλὰ σύ γ' εἰς ἀγορὴν καλέσας ἥρωας Ἀχαιοὺς \n", "content_type": "5-lines"}, {"text": "μῆνιν ἀποειπὼν Ἀγαμέμνονι ποιμένι λαῶν \nαἶψα μάλ' ἐς πόλεμον θωρήσσεο, δύσεο δ' ἀλκήν. \nὣς ἄρα φωνήσασα μένος πολυθαρσὲς ἐνῆκε, \nΠατρόκλῳ δ' αὖτ' ἀμβροσίην καὶ νέκταρ ἐρυθρὸν \nστάξε κατὰ ῥινῶν, ἵνα οἱ χρὼς ἔμπεδος εἴη. \n", "content_type": "5-lines"}, {"text": "αὐτὰρ ὃ βῆ παρὰ θῖνα θαλάσσης δῖος Ἀχιλλεὺς \nσμερδαλέα ἰάχων, ὦρσεν δ' ἥρωας Ἀχαιούς. \nκαί ῥ' οἵ περ τὸ πάρος γε νεῶν ἐν ἀγῶνι μένεσκον \nοἵ τε κυβερνῆται καὶ ἔχον οἰήϊα νηῶν \nκαὶ ταμίαι παρὰ νηυσὶν ἔσαν σίτοιο δοτῆρες, \n", "content_type": "5-lines"}, {"text": "καὶ μὴν οἳ τότε γ' εἰς ἀγορὴν ἴσαν, οὕνεκ' Ἀχιλλεὺς \nἐξεφάνη, δηρὸν δὲ μάχης ἐπέπαυτ' ἀλεγεινῆς. \nτὼ δὲ δύω σκάζοντε βάτην Ἄρεος θεράποντε \nΤυδεΐδης τε μενεπτόλεμος καὶ δῖος Ὀδυσσεὺς \nἔγχει ἐρειδομένω:  ἔτι γὰρ ἔχον ἕλκεα λυγρά:  \n", "content_type": "5-lines"}, {"text": "κὰδ δὲ μετὰ πρώτῃ ἀγορῇ ἵζοντο κιόντες. \nαὐτὰρ ὃ δεύτατος ἦλθεν ἄναξ ἀνδρῶν Ἀγαμέμνων \nἕλκος ἔχων:  καὶ γὰρ τὸν ἐνὶ κρατερῇ ὑσμίνῃ \nοὖτα Κόων Ἀντηνορίδης χαλκήρεϊ δουρί. \nαὐτὰρ ἐπεὶ δὴ πάντες ἀολλίσθησαν Ἀχαιοί, \n", "content_type": "5-lines"}, {"text": "τοῖσι δ' ἀνιστάμενος μετέφη πόδας ὠκὺς Ἀχιλλεύς: \nἈτρεΐδη ἦ ἄρ τι τόδ' ἀμφοτέροισιν ἄρειον \nἔπλετο σοὶ καὶ ἐμοί, ὅ τε νῶΐ περ ἀχνυμένω κῆρ \nθυμοβόρῳ ἔριδι μενεήναμεν εἵνεκα κούρης; \nτὴν ὄφελ' ἐν νήεσσι κατακτάμεν Ἄρτεμις ἰῷ \n", "content_type": "5-lines"}, {"text": "ἤματι τῷ ὅτ' ἐγὼν ἑλόμην Λυρνησσὸν ὀλέσσας: \nτώ κ' οὐ τόσσοι Ἀχαιοὶ ὀδὰξ ἕλον ἄσπετον οὖδας \nδυσμενέων ὑπὸ χερσὶν ἐμεῦ ἀπομηνίσαντος. \nἝκτορι μὲν καὶ Τρωσὶ τὸ κέρδιον:  αὐτὰρ Ἀχαιοὺς \nδηρὸν ἐμῆς καὶ σῆς ἔριδος μνήσεσθαι ὀΐω. \n", "content_type": "5-lines"}, {"text": "ἀλλὰ τὰ μὲν προτετύχθαι ἐάσομεν ἀχνύμενοί περ \nθυμὸν ἐνὶ στήθεσσι φίλον δαμάσαντες ἀνάγκῃ:  \nνῦν δ' ἤτοι μὲν ἐγὼ παύω χόλον, οὐδέ τί με χρὴ \nἀσκελέως αἰεὶ μενεαινέμεν:  ἀλλ' ἄγε θᾶσσον \nὄτρυνον πόλεμον δὲ κάρη κομόωντας Ἀχαιούς, \n", "content_type": "5-lines"}, {"text": "ὄφρ' ἔτι καὶ Τρώων πειρήσομαι ἀντίον ἐλθὼν \nαἴ κ' ἐθέλωσ' ἐπὶ νηυσὶν ἰαύειν:  ἀλλά τιν' οἴω \nἀσπασίως αὐτῶν γόνυ κάμψειν, ὅς κε φύγῃσι \nδηΐου ἐκ πολέμοιο ὑπ' ἔγχεος ἡμετέροιο. \nὣς ἔφαθ', οἳ δ' ἐχάρησαν ἐϋκνήμιδες Ἀχαιοὶ \n", "content_type": "5-lines"}, {"text": "μῆνιν ἀπειπόντος μεγαθύμου Πηλεΐωνος. \nτοῖσι δὲ καὶ μετέειπεν ἄναξ ἀνδρῶν Ἀγαμέμνων \nαὐτόθεν ἐξ ἕδρης, οὐδ' ἐν μέσσοισιν ἀναστάς: \nὦ φίλοι ἥρωες Δαναοὶ θεράποντες Ἄρηος \nἑσταότος μὲν καλὸν ἀκούειν, οὐδὲ ἔοικεν \n", "content_type": "5-lines"}, {"text": "ὑββάλλειν:  χαλεπὸν γὰρ ἐπισταμένῳ περ ἐόντι. \nἀνδρῶν δ' ἐν πολλῷ ὁμάδῳ πῶς κέν τις ἀκούσαι \nἢ εἴποι; βλάβεται δὲ λιγύς περ ἐὼν ἀγορητής. \nΠηλεΐδῃ μὲν ἐγὼν ἐνδείξομαι:  αὐτὰρ οἱ ἄλλοι \nσύνθεσθ' Ἀργεῖοι, μῦθόν τ' εὖ γνῶτε ἕκαστος. \n", "content_type": "5-lines"}, {"text": "πολλάκι δή μοι τοῦτον Ἀχαιοὶ μῦθον ἔειπον \nκαί τέ με νεικείεσκον:  ἐγὼ δ' οὐκ αἴτιός εἰμι, \nἀλλὰ Ζεὺς καὶ Μοῖρα καὶ ἠεροφοῖτις Ἐρινύς, \nοἵ τέ μοι εἰν ἀγορῇ φρεσὶν ἔμβαλον ἄγριον ἄτην, \nἤματι τῷ ὅτ' Ἀχιλλῆος γέρας αὐτὸς ἀπηύρων. \n", "content_type": "5-lines"}, {"text": "ἀλλὰ τί κεν ῥέξαιμι; θεὸς διὰ πάντα τελευτᾷ. \nπρέσβα Διὸς θυγάτηρ Ἄτη, ἣ πάντας ἀᾶται, \nοὐλομένη:  τῇ μέν θ' ἁπαλοὶ πόδες: οὐ γὰρ ἐπ' οὔδει \nπίλναται, ἀλλ' ἄρα ἥ γε κατ' ἀνδρῶν κράατα βαίνει \nβλάπτουσ' ἀνθρώπους: κατὰ δ' οὖν ἕτερόν γε πέδησε. \n", "content_type": "5-lines"}, {"text": "καὶ γὰρ δή νύ ποτε Ζεὺς ἄσατο, τόν περ ἄριστον \nἀνδρῶν ἠδὲ θεῶν φασ' ἔμμεναι:  ἀλλ' ἄρα καὶ τὸν \nἭρη θῆλυς ἐοῦσα δολοφροσύνῃς ἀπάτησεν, \nἤματι τῷ ὅτ' ἔμελλε βίην Ἡρακληείην \nἈλκμήνη τέξεσθαι ἐϋστεφάνῳ ἐνὶ Θήβῃ. \n", "content_type": "5-lines"}, {"text": "ἤτοι ὅ γ' εὐχόμενος μετέφη πάντεσσι θεοῖσι:  \nκέκλυτέ μευ πάντές τε θεοὶ πᾶσαί τε θέαιναι, \nὄφρ' εἴπω τά με θυμὸς ἐνὶ στήθεσσιν ἀνώγει. \nσήμερον ἄνδρα φόως δὲ μογοστόκος Εἰλείθυια \nἐκφανεῖ, ὃς πάντεσσι περικτιόνεσσιν ἀνάξει, \n", "content_type": "5-lines"}, {"text": "τῶν ἀνδρῶν γενεῆς οἵ θ' αἵματος ἐξ ἐμεῦ εἰσί. \nτὸν δὲ δολοφρονέουσα προσηύδα πότνια Ἥρη:  \nψευστήσεις, οὐδ' αὖτε τέλος μύθῳ ἐπιθήσεις. \nεἰ δ' ἄγε νῦν μοι ὄμοσσον Ὀλύμπιε καρτερὸν ὅρκον, \nἦ μὲν τὸν πάντεσσι περικτιόνεσσιν ἀνάξειν \n", "content_type": "5-lines"}, {"text": "ὅς κεν ἐπ' ἤματι τῷδε πέσῃ μετὰ ποσσὶ γυναικὸς \nτῶν ἀνδρῶν οἳ σῆς ἐξ αἵματός εἰσι γενέθλης. \nὣς ἔφατο:  Ζεὺς δ' οὔ τι δολοφροσύνην ἐνόησεν, \nἀλλ' ὄμοσεν μέγαν ὅρκον, ἔπειτα δὲ πολλὸν ἀάσθη. \nἭρη δ' ἀΐξασα λίπεν ῥίον Οὐλύμποιο, \n", "content_type": "5-lines"}, {"text": "καρπαλίμως δ' ἵκετ' Ἄργος Ἀχαιικόν, ἔνθ' ἄρα ᾔδη \nἰφθίμην ἄλοχον Σθενέλου Περσηϊάδαο. \nἣ δ' ἐκύει φίλον υἱόν, ὃ δ' ἕβδομος ἑστήκει μείς: \nἐκ δ' ἄγαγε πρὸ φόως δὲ καὶ ἠλιτόμηνον ἐόντα, \nἈλκμήνης δ' ἀπέπαυσε τόκον, σχέθε δ' Εἰλειθυίας. \n", "content_type": "5-lines"}, {"text": "αὐτὴ δ' ἀγγελέουσα Δία Κρονίωνα προσηύδα:  \nΖεῦ πάτερ ἀργικέραυνε ἔπος τί τοι ἐν φρεσὶ θήσω:  \nἤδη ἀνὴρ γέγον' ἐσθλὸς ὃς Ἀργείοισιν ἀνάξει \nΕὐρυσθεὺς Σθενέλοιο πάϊς Περσηϊάδαο \nσὸν γένος: οὔ οἱ ἀεικὲς ἀνασσέμεν Ἀργείοισιν. \n", "content_type": "5-lines"}, {"text": "ὣς φάτο, τὸν δ' ἄχος ὀξὺ κατὰ φρένα τύψε βαθεῖαν:  \nαὐτίκα δ' εἷλ' Ἄτην κεφαλῆς λιπαροπλοκάμοιο \nχωόμενος φρεσὶν ᾗσι, καὶ ὤμοσε καρτερὸν ὅρκον \nμή ποτ' ἐς Οὔλυμπόν τε καὶ οὐρανὸν ἀστερόεντα \nαὖτις ἐλεύσεσθαι Ἄτην, ἣ πάντας ἀᾶται. \n", "content_type": "5-lines"}, {"text": "ὣς εἰπὼν ἔρριψεν ἀπ' οὐρανοῦ ἀστερόεντος \nχειρὶ περιστρέψας: τάχα δ' ἵκετο ἔργ' ἀνθρώπων. \nτὴν αἰεὶ στενάχεσχ' ὅθ' ἑὸν φίλον υἱὸν ὁρῷτο \nἔργον ἀεικὲς ἔχοντα ὑπ' Εὐρυσθῆος ἀέθλων. \nὣς καὶ ἐγών, ὅτε δ' αὖτε μέγας κορυθαίολος Ἕκτωρ \n", "content_type": "5-lines"}, {"text": "Ἀργείους ὀλέκεσκεν ἐπὶ πρυμνῇσι νέεσσιν, \nοὐ δυνάμην λελαθέσθ' Ἄτης ᾗ πρῶτον ἀάσθην. \nἀλλ' ἐπεὶ ἀασάμην καί μευ φρένας ἐξέλετο Ζεύς, \nἂψ ἐθέλω ἀρέσαι, δόμεναί τ' ἀπερείσι' ἄποινα:  \nἀλλ' ὄρσευ πόλεμον δὲ καὶ ἄλλους ὄρνυθι λαούς. \n", "content_type": "5-lines"}, {"text": "δῶρα δ' ἐγὼν ὅδε πάντα παρασχέμεν ὅσσά τοι ἐλθὼν \nχθιζὸς ἐνὶ κλισίῃσιν ὑπέσχετο δῖος Ὀδυσσεύς. \nεἰ δ' ἐθέλεις, ἐπίμεινον ἐπειγόμενός περ Ἄρηος, \nδῶρα δέ τοι θεράποντες ἐμῆς παρὰ νηὸς ἑλόντες \nοἴσουσ', ὄφρα ἴδηαι ὅ τοι μενοεικέα δώσω. \n", "content_type": "5-lines"}, {"text": "τὸν δ' ἀπαμειβόμενος προσέφη πόδας ὠκὺς Ἀχιλλεύς: \nἈτρεΐδη κύδιστε ἄναξ ἀνδρῶν Ἀγάμεμνον \nδῶρα μὲν αἴ κ' ἐθέλῃσθα παρασχέμεν, ὡς ἐπιεικές, \nἤ τ' ἐχέμεν παρὰ σοί:  νῦν δὲ μνησώμεθα χάρμης \nαἶψα μάλ':  οὐ γὰρ χρὴ κλοτοπεύειν ἐνθάδ' ἐόντας \n", "content_type": "5-lines"}, {"text": "οὐδὲ διατρίβειν:  ἔτι γὰρ μέγα ἔργον ἄρεκτον:  \nὥς κέ τις αὖτ' Ἀχιλῆα μετὰ πρώτοισιν ἴδηται \nἔγχεϊ χαλκείῳ Τρώων ὀλέκοντα φάλαγγας. \nὧδέ τις ὑμείων μεμνημένος ἀνδρὶ μαχέσθω. \nτὸν δ' ἀπαμειβόμενος προσέφη πολύμητις Ὀδυσσεύς: \n", "content_type": "5-lines"}, {"text": "μὴ δ' οὕτως, ἀγαθός περ ἐών, θεοείκελ' Ἀχιλλεῦ \nνήστιας ὄτρυνε προτὶ Ἴλιον υἷας Ἀχαιῶν \nΤρωσὶ μαχησομένους, ἐπεὶ οὐκ ὀλίγον χρόνον ἔσται \nφύλοπις, εὖτ' ἂν πρῶτον ὁμιλήσωσι φάλαγγες \nἀνδρῶν, ἐν δὲ θεὸς πνεύσῃ μένος ἀμφοτέροισιν. \n", "content_type": "5-lines"}, {"text": "ἀλλὰ πάσασθαι ἄνωχθι θοῇς ἐπὶ νηυσὶν Ἀχαιοὺς \nσίτου καὶ οἴνοιο:  τὸ γὰρ μένος ἐστὶ καὶ ἀλκή. \nοὐ γὰρ ἀνὴρ πρόπαν ἦμαρ ἐς ἠέλιον καταδύντα \nἄκμηνος σίτοιο δυνήσεται ἄντα μάχεσθαι:  \nεἴ περ γὰρ θυμῷ γε μενοινάᾳ πολεμίζειν, \n", "content_type": "5-lines"}, {"text": "ἀλλά τε λάθρῃ γυῖα βαρύνεται, ἠδὲ κιχάνει \nδίψά τε καὶ λιμός, βλάβεται δέ τε γούνατ' ἰόντι. \nὃς δέ κ' ἀνὴρ οἴνοιο κορεσσάμενος καὶ ἐδωδῆς \nἀνδράσι δυσμενέεσσι πανημέριος πολεμίζῃ, \nθαρσαλέον νύ οἱ ἦτορ ἐνὶ φρεσίν, οὐδέ τι γυῖα \n", "content_type": "5-lines"}, {"text": "πρὶν κάμνει πρὶν πάντας ἐρωῆσαι πολέμοιο. \nἀλλ' ἄγε λαὸν μὲν σκέδασον καὶ δεῖπνον ἄνωχθι \nὅπλεσθαι:  τὰ δὲ δῶρα ἄναξ ἀνδρῶν Ἀγαμέμνων \nοἰσέτω ἐς μέσσην ἀγορήν, ἵνα πάντες Ἀχαιοὶ \nὀφθαλμοῖσιν ἴδωσι, σὺ δὲ φρεσὶ σῇσιν ἰανθῇς. \n", "content_type": "5-lines"}, {"text": "ὀμνυέτω δέ τοι ὅρκον ἐν Ἀργείοισιν ἀναστὰς \nμή ποτε τῆς εὐνῆς ἐπιβήμεναι ἠδὲ μιγῆναι:  \nἣ θέμις ἐστὶν ἄναξ ἤ τ' ἀνδρῶν ἤ τε γυναικῶν:  \nκαὶ δὲ σοὶ αὐτῷ θυμὸς ἐνὶ φρεσὶν ἵλαος ἔστω. \nαὐτὰρ ἔπειτά σε δαιτὶ ἐνὶ κλισίῃς ἀρεσάσθω \n", "content_type": "5-lines"}, {"text": "πιείρῃ, ἵνα μή τι δίκης ἐπιδευὲς ἔχῃσθα. \nἈτρεΐδη σὺ δ' ἔπειτα δικαιότερος καὶ ἐπ' ἄλλῳ \nἔσσεαι. οὐ μὲν γάρ τι νεμεσσητὸν βασιλῆα \nἄνδρ' ἀπαρέσσασθαι ὅτε τις πρότερος χαλεπήνῃ. \nτὸν δ' αὖτε προσέειπεν ἄναξ ἀνδρῶν Ἀγαμέμνων:  \n", "content_type": "5-lines"}, {"text": "χαίρω σεῦ Λαερτιάδη τὸν μῦθον ἀκούσας: \nἐν μοίρῃ γὰρ πάντα διίκεο καὶ κατέλεξας. \nταῦτα δ' ἐγὼν ἐθέλω ὀμόσαι, κέλεται δέ με θυμός, \nοὐδ' ἐπιορκήσω πρὸς δαίμονος. αὐτὰρ Ἀχιλλεὺς \nμιμνέτω αὐτόθι τεῖος ἐπειγόμενός περ Ἄρηος: \n", "content_type": "5-lines"}, {"text": "μίμνετε δ' ἄλλοι πάντες ἀολλέες, ὄφρά κε δῶρα \nἐκ κλισίης ἔλθῃσι καὶ ὅρκια πιστὰ τάμωμεν. \nσοὶ δ' αὐτῷ τόδ' ἐγὼν ἐπιτέλλομαι ἠδὲ κελεύω:  \nκρινάμενος κούρητας ἀριστῆας Παναχαιῶν \nδῶρα ἐμῆς παρὰ νηὸς ἐνεικέμεν, ὅσσ' Ἀχιλῆϊ \n", "content_type": "5-lines"}, {"text": "χθιζὸν ὑπέστημεν δώσειν, ἀγέμεν τε γυναῖκας. \nΤαλθύβιος δέ μοι ὦκα κατὰ στρατὸν εὐρὺν Ἀχαιῶν \nκάπρον ἑτοιμασάτω ταμέειν Διί τ' Ἠελίῳ τε. \nτὸν δ' ἀπαμειβόμενος προσέφη πόδας ὠκὺς Ἀχιλλεύς: \nἈτρεΐδη κύδιστε ἄναξ ἀνδρῶν Ἀγάμεμνον \n", "content_type": "5-lines"}, {"text": "ἄλλοτέ περ καὶ μᾶλλον ὀφέλλετε ταῦτα πένεσθαι, \nὁππότε τις μεταπαυσωλὴ πολέμοιο γένηται \nκαὶ μένος οὐ τόσον ᾖσιν ἐνὶ στήθεσσιν ἐμοῖσι. \nνῦν δ' οἳ μὲν κέαται δεδαϊγμένοι, οὓς ἐδάμασσεν \nἝκτωρ Πριαμίδης, ὅτε οἱ Ζεὺς κῦδος ἔδωκεν, \n", "content_type": "5-lines"}, {"text": "ὑμεῖς δ' ἐς βρωτὺν ὀτρύνετον:  ἦ τ' ἂν ἔγωγε \nνῦν μὲν ἀνώγοιμι πτολεμίζειν υἷας Ἀχαιῶν \nνήστιας ἀκμήνους, ἅμα δ' ἠελίῳ καταδύντι \nτεύξεσθαι μέγα δόρπον, ἐπὴν τεισαίμεθα λώβην. \nπρὶν δ' οὔ πως ἂν ἔμοιγε φίλον κατὰ λαιμὸν ἰείη \n", "content_type": "5-lines"}, {"text": "οὐ πόσις οὐδὲ βρῶσις ἑταίρου τεθνηῶτος \nὅς μοι ἐνὶ κλισίῃ δεδαϊγμένος ὀξέϊ χαλκῷ \nκεῖται ἀνὰ πρόθυρον τετραμμένος, ἀμφὶ δ' ἑταῖροι \nμύρονται:  τό μοι οὔ τι μετὰ φρεσὶ ταῦτα μέμηλεν, \nἀλλὰ φόνος τε καὶ αἷμα καὶ ἀργαλέος στόνος ἀνδρῶν. \n", "content_type": "5-lines"}, {"text": "τὸν δ' ἀπαμειβόμενος προσέφη πολύμητις Ὀδυσσεύς: \nὦ Ἀχιλεῦ Πηλῆος υἱὲ μέγα φέρτατ' Ἀχαιῶν, \nκρείσσων εἰς ἐμέθεν καὶ φέρτερος οὐκ ὀλίγον περ \nἔγχει, ἐγὼ δέ κε σεῖο νοήματί γε προβαλοίμην \nπολλόν, ἐπεὶ πρότερος γενόμην καὶ πλείονα οἶδα. \n", "content_type": "5-lines"}, {"text": "τώ τοι ἐπιτλήτω κραδίη μύθοισιν ἐμοῖσιν. \nαἶψά τε φυλόπιδος πέλεται κόρος ἀνθρώποισιν, \nἧς τε πλείστην μὲν καλάμην χθονὶ χαλκὸς ἔχευεν, \nἄμητος δ' ὀλίγιστος, ἐπὴν κλίνῃσι τάλαντα \nΖεύς, ὅς τ' ἀνθρώπων ταμίης πολέμοιο τέτυκται. \n", "content_type": "5-lines"}, {"text": "γαστέρι δ' οὔ πως ἔστι νέκυν πενθῆσαι Ἀχαιούς: \nλίην γὰρ πολλοὶ καὶ ἐπήτριμοι ἤματα πάντα \nπίπτουσιν:  πότε κέν τις ἀναπνεύσειε πόνοιο; \nἀλλὰ χρὴ τὸν μὲν καταθάπτειν ὅς κε θάνῃσι \nνηλέα θυμὸν ἔχοντας ἐπ' ἤματι δακρύσαντας: \n", "content_type": "5-lines"}, {"text": "ὅσσοι δ' ἂν πολέμοιο περὶ στυγεροῖο λίπωνται \nμεμνῆσθαι πόσιος καὶ ἐδητύος, ὄφρ' ἔτι μᾶλλον \nἀνδράσι δυσμενέεσσι μαχώμεθα νωλεμὲς αἰεὶ \nἑσσάμενοι χροῒ χαλκὸν ἀτειρέα. μηδέ τις ἄλλην \nλαῶν ὀτρυντὺν ποτιδέγμενος ἰσχαναάσθω:  \n", "content_type": "5-lines"}, {"text": "ἥδε γὰρ ὀτρυντὺς κακὸν ἔσσεται ὅς κε λίπηται \nνηυσὶν ἐπ' Ἀργείων:  ἀλλ' ἀθρόοι ὁρμηθέντες \nΤρωσὶν ἐφ' ἱπποδάμοισιν ἐγείρομεν ὀξὺν Ἄρηα. \nἦ, καὶ Νέστορος υἷας ὀπάσσατο κυδαλίμοιο \nΦυλεΐδην τε Μέγητα Θόαντά τε Μηριόνην τε \n", "content_type": "5-lines"}, {"text": "καὶ Κρειοντιάδην Λυκομήδεα καὶ Μελάνιππον:  \nβὰν δ' ἴμεν ἐς κλισίην Ἀγαμέμνονος Ἀτρεΐδαο. \nαὐτίκ' ἔπειθ' ἅμα μῦθος ἔην, τετέλεστο δὲ ἔργον:  \nἑπτὰ μὲν ἐκ κλισίης τρίποδας φέρον, οὕς οἱ ὑπέστη, \nαἴθωνας δὲ λέβητας ἐείκοσι, δώδεκα δ' ἵππους: \n", "content_type": "5-lines"}, {"text": "ἐκ δ' ἄγον αἶψα γυναῖκας ἀμύμονα ἔργα ἰδυίας \nἕπτ', ἀτὰρ ὀγδοάτην Βρισηΐδα καλλιπάρῃον. \nχρυσοῦ δὲ στήσας Ὀδυσεὺς δέκα πάντα τάλαντα \nἦρχ', ἅμα δ' ἄλλοι δῶρα φέρον κούρητες Ἀχαιῶν. \nκαὶ τὰ μὲν ἐν μέσσῃ ἀγορῇ θέσαν, ἂν δ' Ἀγαμέμνων \n", "content_type": "5-lines"}, {"text": "ἵστατο:  Ταλθύβιος δὲ θεῷ ἐναλίγκιος αὐδὴν \nκάπρον ἔχων ἐν χερσὶ παρίστατο ποιμένι λαῶν. \nἈτρεΐδης δὲ ἐρυσσάμενος χείρεσσι μάχαιραν, \nἥ οἱ πὰρ ξίφεος μέγα κουλεὸν αἰὲν ἄωρτο, \nκάπρου ἀπὸ τρίχας ἀρξάμενος Διὶ χεῖρας ἀνασχὼν \n", "content_type": "5-lines"}, {"text": "εὔχετο:  τοὶ δ' ἄρα πάντες ἐπ' αὐτόφιν εἵατο σιγῇ \nἈργεῖοι κατὰ μοῖραν ἀκούοντες βασιλῆος. \nεὐξάμενος δ' ἄρα εἶπεν ἰδὼν εἰς οὐρανὸν εὐρύν:  \nἴστω νῦν Ζεὺς πρῶτα θεῶν ὕπατος καὶ ἄριστος \nΓῆ τε καὶ Ἠέλιος καὶ Ἐρινύες, αἵ θ' ὑπὸ γαῖαν \n", "content_type": "5-lines"}, {"text": "ἀνθρώπους τίνυνται, ὅτις κ' ἐπίορκον ὀμόσσῃ, \nμὴ μὲν ἐγὼ κούρῃ Βρισηΐδι χεῖρ' ἐπένεικα, \nοὔτ' εὐνῆς πρόφασιν κεχρημένος οὔτέ τευ ἄλλου. \nἀλλ' ἔμεν' ἀπροτίμαστος ἐνὶ κλισίῃσιν ἐμῇσιν. \nεἰ δέ τι τῶνδ' ἐπίορκον ἐμοὶ θεοὶ ἄλγεα δοῖεν \n", "content_type": "5-lines"}, {"text": "πολλὰ μάλ', ὅσσα διδοῦσιν ὅτίς σφ' ἀλίτηται ὀμόσσας. \nἦ, καὶ ἀπὸ στόμαχον κάπρου τάμε νηλέϊ χαλκῷ. \nτὸν μὲν Ταλθύβιος πολιῆς ἁλὸς ἐς μέγα λαῖτμα \nῥῖψ' ἐπιδινήσας βόσιν ἰχθύσιν:  αὐτὰρ Ἀχιλλεὺς \nἀνστὰς Ἀργείοισι φιλοπτολέμοισι μετηύδα:  \n", "content_type": "5-lines"}, {"text": "Ζεῦ πάτερ ἦ μεγάλας ἄτας ἄνδρεσσι διδοῖσθα:  \nοὐκ ἂν δή ποτε θυμὸν ἐνὶ στήθεσσιν ἐμοῖσιν \nἈτρεΐδης ὤρινε διαμπερές, οὐδέ κε κούρην \nἦγεν ἐμεῦ ἀέκοντος ἀμήχανος: ἀλλά ποθι Ζεὺς \nἤθελ' Ἀχαιοῖσιν θάνατον πολέεσσι γενέσθαι. \n", "content_type": "5-lines"}, {"text": "νῦν δ' ἔρχεσθ' ἐπὶ δεῖπνον, ἵνα ξυνάγωμεν Ἄρηα. \nὣς ἄρ' ἐφώνησεν, λῦσεν δ' ἀγορὴν αἰψηρήν. \nοἳ μὲν ἄρ' ἐσκίδναντο ἑὴν ἐπὶ νῆα ἕκαστος, \nδῶρα δὲ Μυρμιδόνες μεγαλήτορες ἀμφεπένοντο, \nβὰν δ' ἐπὶ νῆα φέροντες Ἀχιλλῆος θείοιο. \n", "content_type": "5-lines"}, {"text": "καὶ τὰ μὲν ἐν κλισίῃσι θέσαν, κάθισαν δὲ γυναῖκας, \nἵππους δ' εἰς ἀγέλην ἔλασαν θεράποντες ἀγαυοί. \nΒρισηῒς δ' ἄρ' ἔπειτ' ἰκέλη χρυσέῃ Ἀφροδίτῃ \nὡς ἴδε Πάτροκλον δεδαϊγμένον ὀξέϊ χαλκῷ, \nἀμφ' αὐτῷ χυμένη λίγ' ἐκώκυε, χερσὶ δ' ἄμυσσε \n", "content_type": "5-lines"}, {"text": "στήθεά τ' ἠδ' ἁπαλὴν δειρὴν ἰδὲ καλὰ πρόσωπα. \nεἶπε δ' ἄρα κλαίουσα γυνὴ ἐϊκυῖα θεῇσι:  \nΠάτροκλέ μοι δειλῇ πλεῖστον κεχαρισμένε θυμῷ \nζωὸν μέν σε ἔλειπον ἐγὼ κλισίηθεν ἰοῦσα, \nνῦν δέ σε τεθνηῶτα κιχάνομαι ὄρχαμε λαῶν \n", "content_type": "5-lines"}, {"text": "ἂψ ἀνιοῦσ':  ὥς μοι δέχεται κακὸν ἐκ κακοῦ αἰεί. \nἄνδρα μὲν ᾧ ἔδοσάν με πατὴρ καὶ πότνια μήτηρ \nεἶδον πρὸ πτόλιος δεδαϊγμένον ὀξέϊ χαλκῷ, \nτρεῖς τε κασιγνήτους, τούς μοι μία γείνατο μήτηρ, \nκηδείους, οἳ πάντες ὀλέθριον ἦμαρ ἐπέσπον. \n", "content_type": "5-lines"}, {"text": "οὐδὲ μὲν οὐδέ μ' ἔασκες, ὅτ' ἄνδρ' ἐμὸν ὠκὺς Ἀχιλλεὺς \nἔκτεινεν, πέρσεν δὲ πόλιν θείοιο Μύνητος, \nκλαίειν, ἀλλά μ' ἔφασκες Ἀχιλλῆος θείοιο \nκουριδίην ἄλοχον θήσειν, ἄξειν τ' ἐνὶ νηυσὶν \nἐς Φθίην, δαίσειν δὲ γάμον μετὰ Μυρμιδόνεσσι. \n", "content_type": "5-lines"}, {"text": "τώ σ' ἄμοτον κλαίω τεθνηότα μείλιχον αἰεί. \nὣς ἔφατο κλαίουσ', ἐπὶ δὲ στενάχοντο γυναῖκες \nΠάτροκλον πρόφασιν, σφῶν δ' αὐτῶν κήδε' ἑκάστη. \nαὐτὸν δ' ἀμφὶ γέροντες Ἀχαιῶν ἠγερέθοντο \nλισσόμενοι δειπνῆσαι:  ὃ δ' ἠρνεῖτο στεναχίζων:  \n", "content_type": "5-lines"}, {"text": "λίσσομαι, εἴ τις ἔμοιγε φίλων ἐπιπείθεθ' ἑταίρων, \nμή με πρὶν σίτοιο κελεύετε μηδὲ ποτῆτος \nἄσασθαι φίλον ἦτορ, ἐπεί μ' ἄχος αἰνὸν ἱκάνει:  \nδύντα δ' ἐς ἠέλιον μενέω καὶ τλήσομαι ἔμπης. \nὣς εἰπὼν ἄλλους μὲν ἀπεσκέδασεν βασιλῆας, \n", "content_type": "5-lines"}, {"text": "δοιὼ δ' Ἀτρεΐδα μενέτην καὶ δῖος Ὀδυσσεὺς \nΝέστωρ Ἰδομενεύς τε γέρων θ' ἱππηλάτα Φοῖνιξ \nτέρποντες πυκινῶς ἀκαχήμενον:  οὐδέ τι θυμῷ \nτέρπετο, πρὶν πολέμου στόμα δύμεναι αἱματόεντος. \nμνησάμενος δ' ἁδινῶς ἀνενείκατο φώνησέν τε:  \n", "content_type": "5-lines"}, {"text": "ἦ ῥά νύ μοί ποτε καὶ σὺ δυσάμμορε φίλταθ' ἑταίρων \nαὐτὸς ἐνὶ κλισίῃ λαρὸν παρὰ δεῖπνον ἔθηκας \nαἶψα καὶ ὀτραλέως, ὁπότε σπερχοίατ' Ἀχαιοὶ \nΤρωσὶν ἐφ' ἱπποδάμοισι φέρειν πολύδακρυν Ἄρηα. \nνῦν δὲ σὺ μὲν κεῖσαι δεδαϊγμένος, αὐτὰρ ἐμὸν κῆρ \n", "content_type": "5-lines"}, {"text": "ἄκμηνον πόσιος καὶ ἐδητύος ἔνδον ἐόντων \nσῇ ποθῇ:  οὐ μὲν γάρ τι κακώτερον ἄλλο πάθοιμι, \nοὐδ' εἴ κεν τοῦ πατρὸς ἀποφθιμένοιο πυθοίμην, \nὅς που νῦν Φθίηφι τέρεν κατὰ δάκρυον εἴβει \nχήτεϊ τοιοῦδ' υἷος: ὃ δ' ἀλλοδαπῷ ἐνὶ δήμῳ \n", "content_type": "5-lines"}, {"text": "εἵνεκα ῥιγεδανῆς Ἑλένης Τρωσὶν πολεμίζω:  \nἠὲ τὸν ὃς Σκύρῳ μοι ἔνι τρέφεται φίλος υἱός, \nεἴ που ἔτι ζώει γε Νεοπτόλεμος θεοειδής. \nπρὶν μὲν γάρ μοι θυμὸς ἐνὶ στήθεσσιν ἐώλπει \nοἶον ἐμὲ φθίσεσθαι ἀπ' Ἄργεος ἱπποβότοιο \n", "content_type": "5-lines"}, {"text": "αὐτοῦ ἐνὶ Τροίῃ, σὲ δέ τε Φθίην δὲ νέεσθαι, \nὡς ἄν μοι τὸν παῖδα θοῇ ἐνὶ νηῒ μελαίνῃ \nΣκυρόθεν ἐξαγάγοις καί οἱ δείξειας ἕκαστα \nκτῆσιν ἐμὴν δμῶάς τε καὶ ὑψερεφὲς μέγα δῶμα. \nἤδη γὰρ Πηλῆά γ' ὀΐομαι ἢ κατὰ πάμπαν \n", "content_type": "5-lines"}, {"text": "τεθνάμεν, ἤ που τυτθὸν ἔτι ζώοντ' ἀκάχησθαι \nγήραΐ τε στυγερῷ καὶ ἐμὴν ποτιδέγμενον αἰεὶ \nλυγρὴν ἀγγελίην, ὅτ' ἀποφθιμένοιο πύθηται. \nὣς ἔφατο κλαίων, ἐπὶ δὲ στενάχοντο γέροντες, \nμνησάμενοι τὰ ἕκαστος ἐνὶ μεγάροισιν ἔλειπον:  \n", "content_type": "5-lines"}, {"text": "μυρομένους δ' ἄρα τούς γε ἰδὼν ἐλέησε Κρονίων, \nαἶψα δ' Ἀθηναίην ἔπεα πτερόεντα προσηύδα:  \nτέκνον ἐμόν, δὴ πάμπαν ἀποίχεαι ἀνδρὸς ἑῆος. \nἦ νύ τοι οὐκέτι πάγχυ μετὰ φρεσὶ μέμβλετ' Ἀχιλλεύς; \nκεῖνος ὅ γε προπάροιθε νεῶν ὀρθοκραιράων \n", "content_type": "5-lines"}, {"text": "ἧσται ὀδυρόμενος ἕταρον φίλον:  οἳ δὲ δὴ ἄλλοι \nοἴχονται μετὰ δεῖπνον, ὃ δ' ἄκμηνος καὶ ἄπαστος. \nἀλλ' ἴθι οἱ νέκτάρ τε καὶ ἀμβροσίην ἐρατεινὴν \nστάξον ἐνὶ στήθεσσ', ἵνα μή μιν λιμὸς ἵκηται. \nὣς εἰπὼν ὄτρυνε πάρος μεμαυῖαν Ἀθήνην:  \n", "content_type": "5-lines"}, {"text": "ἣ δ' ἅρπῃ ἐϊκυῖα τανυπτέρυγι λιγυφώνῳ \nοὐρανοῦ ἐκκατεπᾶλτο δι' αἰθέρος. αὐτὰρ Ἀχαιοὶ \nαὐτίκα θωρήσσοντο κατὰ στρατόν:  ἣ δ' Ἀχιλῆϊ \nνέκταρ ἐνὶ στήθεσσι καὶ ἀμβροσίην ἐρατεινὴν \nστάξ', ἵνα μή μιν λιμὸς ἀτερπὴς γούναθ' ἵκοιτο:  \n", "content_type": "5-lines"}, {"text": "αὐτὴ δὲ πρὸς πατρὸς ἐρισθενέος πυκινὸν δῶ \nᾤχετο, τοὶ δ' ἀπάνευθε νεῶν ἐχέοντο θοάων. \nὡς δ' ὅτε ταρφειαὶ νιφάδες Διὸς ἐκποτέονται \nψυχραὶ ὑπὸ ῥιπῆς αἰθρηγενέος Βορέαο, \nὣς τότε ταρφειαὶ κόρυθες λαμπρὸν γανόωσαι \n", "content_type": "5-lines"}, {"text": "νηῶν ἐκφορέοντο καὶ ἀσπίδες ὀμφαλόεσσαι \nθώρηκές τε κραταιγύαλοι καὶ μείλινα δοῦρα. \nαἴγλη δ' οὐρανὸν ἷκε, γέλασσε δὲ πᾶσα περὶ χθὼν \nχαλκοῦ ὑπὸ στεροπῆς: ὑπὸ δὲ κτύπος ὄρνυτο ποσσὶν \nἀνδρῶν:  ἐν δὲ μέσοισι κορύσσετο δῖος Ἀχιλλεύς. \n", "content_type": "5-lines"}, {"text": "τοῦ καὶ ὀδόντων μὲν καναχὴ πέλε, τὼ δέ οἱ ὄσσε \nλαμπέσθην ὡς εἴ τε πυρὸς σέλας, ἐν δέ οἱ ἦτορ \nδῦν' ἄχος ἄτλητον:  ὃ δ' ἄρα Τρωσὶν μενεαίνων \nδύσετο δῶρα θεοῦ, τά οἱ Ἥφαιστος κάμε τεύχων. \nκνημῖδας μὲν πρῶτα περὶ κνήμῃσιν ἔθηκε \n", "content_type": "5-lines"}, {"text": "καλὰς ἀργυρέοισιν ἐπισφυρίοις ἀραρυίας: \nδεύτερον αὖ θώρηκα περὶ στήθεσσιν ἔδυνεν. \nἀμφὶ δ' ἄρ' ὤμοισιν βάλετο ξίφος ἀργυρόηλον \nχάλκεον:  αὐτὰρ ἔπειτα σάκος μέγα τε στιβαρόν τε \nεἵλετο, τοῦ δ' ἀπάνευθε σέλας γένετ' ἠΰτε μήνης. \n", "content_type": "5-lines"}, {"text": "ὡς δ' ὅτ' ἂν ἐκ πόντοιο σέλας ναύτῃσι φανήῃ \nκαιομένοιο πυρός, τό τε καίεται ὑψόθ' ὄρεσφι \nσταθμῷ ἐν οἰοπόλῳ:  τοὺς δ' οὐκ ἐθέλοντας ἄελλαι \nπόντον ἐπ' ἰχθυόεντα φίλων ἀπάνευθε φέρουσιν:  \nὣς ἀπ' Ἀχιλλῆος σάκεος σέλας αἰθέρ' ἵκανε \n", "content_type": "5-lines"}, {"text": "καλοῦ δαιδαλέου:  περὶ δὲ τρυφάλειαν ἀείρας \nκρατὶ θέτο βριαρήν:  ἣ δ' ἀστὴρ ὣς ἀπέλαμπεν \nἵππουρις τρυφάλεια, περισσείοντο δ' ἔθειραι \nχρύσεαι, ἃς Ἥφαιστος ἵει λόφον ἀμφὶ θαμειάς. \nπειρήθη δ' ἕο αὐτοῦ ἐν ἔντεσι δῖος Ἀχιλλεύς, \n", "content_type": "5-lines"}, {"text": "εἰ οἷ ἐφαρμόσσειε καὶ ἐντρέχοι ἀγλαὰ γυῖα:  \nτῷ δ' εὖτε πτερὰ γίγνετ', ἄειρε δὲ ποιμένα λαῶν. \nἐκ δ' ἄρα σύριγγος πατρώϊον ἐσπάσατ' ἔγχος \nβριθὺ μέγα στιβαρόν:  τὸ μὲν οὐ δύνατ' ἄλλος Ἀχαιῶν \nπάλλειν, ἀλλά μιν οἶος ἐπίστατο πῆλαι Ἀχιλλεύς: \n", "content_type": "5-lines"}, {"text": "Πηλιάδα μελίην, τὴν πατρὶ φίλῳ πόρε Χείρων \nΠηλίου ἐκ κορυφῆς φόνον ἔμμεναι ἡρώεσσιν:  \nἵππους δ' Αὐτομέδων τε καὶ Ἄλκιμος ἀμφιέποντες \nζεύγνυον:  ἀμφὶ δὲ καλὰ λέπαδν' ἕσαν, ἐν δὲ χαλινοὺς \nγαμφηλῇς ἔβαλον, κατὰ δ' ἡνία τεῖναν ὀπίσσω \n", "content_type": "5-lines"}, {"text": "κολλητὸν ποτὶ δίφρον. ὃ δὲ μάστιγα φαεινὴν \nχειρὶ λαβὼν ἀραρυῖαν ἐφ' ἵπποιιν ἀνόρουσεν \nΑὐτομέδων:  ὄπιθεν δὲ κορυσσάμενος βῆ Ἀχιλλεὺς \nτεύχεσι παμφαίνων ὥς τ' ἠλέκτωρ Ὑπερίων, \nσμερδαλέον δ' ἵπποισιν ἐκέκλετο πατρὸς ἑοῖο:  \n", "content_type": "5-lines"}, {"text": "Ξάνθέ τε καὶ Βαλίε τηλεκλυτὰ τέκνα Ποδάργης \nἄλλως δὴ φράζεσθε σαωσέμεν ἡνιοχῆα \nἂψ Δαναῶν ἐς ὅμιλον ἐπεί χ' ἕωμεν πολέμοιο, \nμηδ' ὡς Πάτροκλον λίπετ' αὐτόθι τεθνηῶτα. \nτὸν δ' ἄρ' ὑπὸ ζυγόφι προσέφη πόδας αἰόλος ἵππος \n", "content_type": "5-lines"}, {"text": "Ξάνθος, ἄφαρ δ' ἤμυσε καρήατι:  πᾶσα δὲ χαίτη \nζεύγλης ἐξεριποῦσα παρὰ ζυγὸν οὖδας ἵκανεν:  \nαὐδήεντα δ' ἔθηκε θεὰ λευκώλενος Ἥρη:  \nκαὶ λίην σ' ἔτι νῦν γε σαώσομεν ὄβριμ' Ἀχιλλεῦ:  \nἀλλά τοι ἐγγύθεν ἦμαρ ὀλέθριον:  οὐδέ τοι ἡμεῖς \n", "content_type": "5-lines"}, {"text": "αἴτιοι, ἀλλὰ θεός τε μέγας καὶ Μοῖρα κραταιή. \nοὐδὲ γὰρ ἡμετέρῃ βραδυτῆτί τε νωχελίῃ τε \nΤρῶες ἀπ' ὤμοιιν Πατρόκλου τεύχε' ἕλοντο:  \nἀλλὰ θεῶν ὤριστος, ὃν ἠΰκομος τέκε Λητώ, \nἔκταν' ἐνὶ προμάχοισι καὶ Ἕκτορι κῦδος ἔδωκε. \n", "content_type": "5-lines"}, {"text": "νῶϊ δὲ καί κεν ἅμα πνοιῇ Ζεφύροιο θέοιμεν, \nἥν περ ἐλαφροτάτην φάσ' ἔμμεναι:  ἀλλὰ σοὶ αὐτῷ \nμόρσιμόν ἐστι θεῷ τε καὶ ἀνέρι ἶφι δαμῆναι. \nὣς ἄρα φωνήσαντος Ἐρινύες ἔσχεθον αὐδήν. \nτὸν δὲ μέγ' ὀχθήσας προσέφη πόδας ὠκὺς Ἀχιλλεύς: \n", "content_type": "5-lines"}, {"text": "Ξάνθε τί μοι θάνατον μαντεύεαι; οὐδέ τί σε χρή. \nεὖ νυ τὸ οἶδα καὶ αὐτὸς ὅ μοι μόρος ἐνθάδ' ὀλέσθαι \nνόσφι φίλου πατρὸς καὶ μητέρος: ἀλλὰ καὶ ἔμπης \nοὐ λήξω πρὶν Τρῶας ἅδην ἐλάσαι πολέμοιο. \nἦ ῥα, καὶ ἐν πρώτοις ἰάχων ἔχε μώνυχας ἵππους. \n", "content_type": "5-lines"}]}, {"section_num": "20", "section_type": "book", "contents": [{"text": "ὣς οἳ μὲν παρὰ νηυσὶ κορωνίσι θωρήσσοντο \nἀμφὶ σὲ Πηλέος υἱὲ μάχης ἀκόρητον Ἀχαιοί, \nΤρῶες δ' αὖθ' ἑτέρωθεν ἐπὶ θρωσμῷ πεδίοιο:  \nΖεὺς δὲ Θέμιστα κέλευσε θεοὺς ἀγορὴν δὲ καλέσσαι \n", "content_type": "5-lines"}, {"text": "κρατὸς ἀπ' Οὐλύμποιο πολυπτύχου:  ἣ δ' ἄρα πάντῃ \nφοιτήσασα κέλευσε Διὸς πρὸς δῶμα νέεσθαι. \nοὔτέ τις οὖν ποταμῶν ἀπέην νόσφ' Ὠκεανοῖο, \nοὔτ' ἄρα νυμφάων αἵ τ' ἄλσεα καλὰ νέμονται \nκαὶ πηγὰς ποταμῶν καὶ πίσεα ποιήεντα. \n", "content_type": "5-lines"}, {"text": "ἐλθόντες δ' ἐς δῶμα Διὸς νεφεληγερέταο \nξεστῇς αἰθούσῃσιν ἐνίζανον, ἃς Διὶ πατρὶ \nἭφαιστος ποίησεν ἰδυίῃσι πραπίδεσσιν. \nὣς οἳ μὲν Διὸς ἔνδον ἀγηγέρατ':  οὐδ' ἐνοσίχθων \nνηκούστησε θεᾶς, ἀλλ' ἐξ ἁλὸς ἦλθε μετ' αὐτούς, \n", "content_type": "5-lines"}, {"text": "ἷζε δ' ἄρ' ἐν μέσσοισι, Διὸς δ' ἐξείρετο βουλήν:  \nτίπτ' αὖτ' ἀργικέραυνε θεοὺς ἀγορὴν δὲ κάλεσσας; \nἦ τι περὶ Τρώων καὶ Ἀχαιῶν μερμηρίζεις; \nτῶν γὰρ νῦν ἄγχιστα μάχη πόλεμός τε δέδηε. \nτὸν δ' ἀπαμειβόμενος προσέφη νεφεληγερέτα Ζεύς: \n", "content_type": "5-lines"}, {"text": "ἔγνως ἐννοσίγαιε ἐμὴν ἐν στήθεσι βουλὴν \nὧν ἕνεκα ξυνάγειρα:  μέλουσί μοι ὀλλύμενοί περ. \nἀλλ' ἤτοι μὲν ἐγὼ μενέω πτυχὶ Οὐλύμποιο \nἥμενος, ἔνθ' ὁρόων φρένα τέρψομαι:  οἳ δὲ δὴ ἄλλοι \nἔρχεσθ' ὄφρ' ἂν ἵκησθε μετὰ Τρῶας καὶ Ἀχαιούς, \n", "content_type": "5-lines"}, {"text": "ἀμφοτέροισι δ' ἀρήγεθ' ὅπῃ νόος ἐστὶν ἑκάστου. \nεἰ γὰρ Ἀχιλλεὺς οἶος ἐπὶ Τρώεσσι μαχεῖται \nοὐδὲ μίνυνθ' ἕξουσι ποδώκεα Πηλεΐωνα. \nκαὶ δέ τί μιν καὶ πρόσθεν ὑποτρομέεσκον ὁρῶντες: \nνῦν δ' ὅτε δὴ καὶ θυμὸν ἑταίρου χώεται αἰνῶς \n", "content_type": "5-lines"}, {"text": "δείδω μὴ καὶ τεῖχος ὑπέρμορον ἐξαλαπάξῃ. \nὣς ἔφατο Κρονίδης, πόλεμον δ' ἀλίαστον ἔγειρε. \nβὰν δ' ἴμεναι πόλεμον δὲ θεοὶ δίχα θυμὸν ἔχοντες: \nἭρη μὲν μετ' ἀγῶνα νεῶν καὶ Παλλὰς Ἀθήνη \nἠδὲ Ποσειδάων γαιήοχος ἠδ' ἐριούνης \n", "content_type": "5-lines"}, {"text": "Ἑρμείας, ὃς ἐπὶ φρεσὶ πευκαλίμῃσι κέκασται:  \nἭφαιστος δ' ἅμα τοῖσι κίε σθένεϊ βλεμεαίνων \nχωλεύων, ὑπὸ δὲ κνῆμαι ῥώοντο ἀραιαί. \nἐς δὲ Τρῶας Ἄρης κορυθαίολος, αὐτὰρ ἅμ' αὐτῷ \nΦοῖβος ἀκερσεκόμης ἠδ' Ἄρτεμις ἰοχέαιρα \n", "content_type": "5-lines"}, {"text": "Λητώ τε Ξάνθός τε φιλομειδής τ' Ἀφροδίτη. \nεἷος μέν ῥ' ἀπάνευθε θεοὶ θνητῶν ἔσαν ἀνδρῶν, \nτεῖος Ἀχαιοὶ μὲν μέγα κύδανον, οὕνεκ' Ἀχιλλεὺς \nἐξεφάνη, δηρὸν δὲ μάχης ἐπέπαυτ' ἀλεγεινῆς: \nΤρῶας δὲ τρόμος αἰνὸς ὑπήλυθε γυῖα ἕκαστον \n", "content_type": "5-lines"}, {"text": "δειδιότας, ὅθ' ὁρῶντο ποδώκεα Πηλεΐωνα \nτεύχεσι λαμπόμενον βροτολοιγῷ ἶσον Ἄρηϊ. \nαὐτὰρ ἐπεὶ μεθ' ὅμιλον Ὀλύμπιοι ἤλυθον ἀνδρῶν, \nὦρτο δ' Ἔρις κρατερὴ λαοσσόος, αὖε δ' Ἀθήνη \nστᾶσ' ὁτὲ μὲν παρὰ τάφρον ὀρυκτὴν τείχεος ἐκτός, \n", "content_type": "5-lines"}, {"text": "ἄλλοτ' ἐπ' ἀκτάων ἐριδούπων μακρὸν ἀΰτει. \nαὖε δ' Ἄρης ἑτέρωθεν ἐρεμνῇ λαίλαπι ἶσος \nὀξὺ κατ' ἀκροτάτης πόλιος Τρώεσσι κελεύων, \nἄλλοτε πὰρ Σιμόεντι θέων ἐπὶ Καλλικολώνῃ. \nὣς τοὺς ἀμφοτέρους μάκαρες θεοὶ ὀτρύνοντες \n", "content_type": "5-lines"}, {"text": "σύμβαλον, ἐν δ' αὐτοῖς ἔριδα ῥήγνυντο βαρεῖαν:  \nδεινὸν δὲ βρόντησε πατὴρ ἀνδρῶν τε θεῶν τε \nὑψόθεν:  αὐτὰρ νέρθε Ποσειδάων ἐτίναξε \nγαῖαν ἀπειρεσίην ὀρέων τ' αἰπεινὰ κάρηνα. \nπάντες δ' ἐσσείοντο πόδες πολυπίδακος Ἴδης \n", "content_type": "5-lines"}, {"text": "καὶ κορυφαί, Τρώων τε πόλις καὶ νῆες Ἀχαιῶν. \nἔδεισεν δ' ὑπένερθεν ἄναξ ἐνέρων Ἀϊδωνεύς, \nδείσας δ' ἐκ θρόνου ἆλτο καὶ ἴαχε, μή οἱ ὕπερθε \nγαῖαν ἀναρρήξειε Ποσειδάων ἐνοσίχθων, \nοἰκία δὲ θνητοῖσι καὶ ἀθανάτοισι φανείη \n", "content_type": "5-lines"}, {"text": "σμερδαλέ' εὐρώεντα, τά τε στυγέουσι θεοί περ:  \nτόσσος ἄρα κτύπος ὦρτο θεῶν ἔριδι ξυνιόντων. \nἤτοι μὲν γὰρ ἔναντα Ποσειδάωνος ἄνακτος \nἵστατ' Ἀπόλλων Φοῖβος ἔχων ἰὰ πτερόεντα, \nἄντα δ' Ἐνυαλίοιο θεὰ γλαυκῶπις Ἀθήνη:  \n", "content_type": "5-lines"}, {"text": "Ἥρῃ δ' ἀντέστη χρυσηλάκατος κελαδεινὴ \nἌρτεμις ἰοχέαιρα κασιγνήτη ἑκάτοιο:  \nΛητοῖ δ' ἀντέστη σῶκος ἐριούνιος Ἑρμῆς, \nἄντα δ' ἄρ' Ἡφαίστοιο μέγας ποταμὸς βαθυδίνης, \nὃν Ξάνθον καλέουσι θεοί, ἄνδρες δὲ Σκάμανδρον. \n", "content_type": "5-lines"}, {"text": "ὣς οἳ μὲν θεοὶ ἄντα θεῶν ἴσαν:  αὐτὰρ Ἀχιλλεὺς \nἝκτορος ἄντα μάλιστα λιλαίετο δῦναι ὅμιλον \nΠριαμίδεω:  τοῦ γάρ ῥα μάλιστά ἑ θυμὸς ἀνώγει \nαἵματος ἆσαι Ἄρηα ταλαύρινον πολεμιστήν. \nΑἰνείαν δ' ἰθὺς λαοσσόος ὦρσεν Ἀπόλλων \n", "content_type": "5-lines"}, {"text": "ἀντία Πηλεΐωνος, ἐνῆκε δέ οἱ μένος ἠΰ:  \nυἱέϊ δὲ Πριάμοιο Λυκάονι εἴσατο φωνήν:  \nτῷ μιν ἐεισάμενος προσέφη Διὸς υἱὸς Ἀπόλλων:  \nΑἰνεία Τρώων βουληφόρε ποῦ τοι ἀπειλαὶ \nἃς Τρώων βασιλεῦσιν ὑπίσχεο οἰνοποτάζων \n", "content_type": "5-lines"}, {"text": "Πηλεΐδεω Ἀχιλῆος ἐναντίβιον πολεμίξειν; \nτὸν δ' αὖτ' Αἰνείας ἀπαμειβόμενος προσέειπε:  \nΠριαμίδη τί με ταῦτα καὶ οὐκ ἐθέλοντα κελεύεις \nἀντία Πηλεΐωνος ὑπερθύμοιο μάχεσθαι; \nοὐ μὲν γὰρ νῦν πρῶτα ποδώκεος ἄντ' Ἀχιλῆος \n", "content_type": "5-lines"}, {"text": "στήσομαι, ἀλλ' ἤδη με καὶ ἄλλοτε δουρὶ φόβησεν \nἐξ Ἴδης, ὅτε βουσὶν ἐπήλυθεν ἡμετέρῃσι, \nπέρσε δὲ Λυρνησσὸν καὶ Πήδασον:  αὐτὰρ ἐμὲ Ζεὺς \nεἰρύσαθ', ὅς μοι ἐπῶρσε μένος λαιψηρά τε γοῦνα. \nἦ κ' ἐδάμην ὑπὸ χερσὶν Ἀχιλλῆος καὶ Ἀθήνης, \n", "content_type": "5-lines"}, {"text": "ἥ οἱ πρόσθεν ἰοῦσα τίθει φάος ἠδ' ἐκέλευεν \nἔγχεϊ χαλκείῳ Λέλεγας καὶ Τρῶας ἐναίρειν. \nτὼ οὐκ ἔστ' Ἀχιλῆος ἐναντίον ἄνδρα μάχεσθαι:  \nαἰεὶ γὰρ πάρα εἷς γε θεῶν ὃς λοιγὸν ἀμύνει. \nκαὶ δ' ἄλλως τοῦ γ' ἰθὺ βέλος πέτετ', οὐδ' ἀπολήγει \n", "content_type": "5-lines"}, {"text": "πρὶν χροὸς ἀνδρομέοιο διελθέμεν. εἰ δὲ θεός περ \nἶσον τείνειεν πολέμου τέλος, οὔ κε μάλα ῥέα \nνικήσει', οὐδ' εἰ παγχάλκεος εὔχεται εἶναι. \nτὸν δ' αὖτε προσέειπεν ἄναξ Διὸς υἱὸς Ἀπόλλων:  \nἥρως ἀλλ' ἄγε καὶ σὺ θεοῖς αἰειγενέτῃσιν \n", "content_type": "5-lines"}, {"text": "εὔχεο:  καὶ δὲ σέ φασι Διὸς κούρης Ἀφροδίτης \nἐκγεγάμεν, κεῖνος δὲ χερείονος ἐκ θεοῦ ἐστίν:  \nἣ μὲν γὰρ Διός ἐσθ', ἣ δ' ἐξ ἁλίοιο γέροντος. \nἀλλ' ἰθὺς φέρε χαλκὸν ἀτειρέα, μηδέ σε πάμπαν \nλευγαλέοις ἐπέεσσιν ἀποτρεπέτω καὶ ἀρειῇ. \n", "content_type": "5-lines"}, {"text": "ὣς εἰπὼν ἔμπνευσε μένος μέγα ποιμένι λαῶν, \nβῆ δὲ διὰ προμάχων κεκορυθμένος αἴθοπι χαλκῷ. \nοὐδ' ἔλαθ' Ἀγχίσαο πάϊς λευκώλενον Ἥρην \nἀντία Πηλεΐωνος ἰὼν ἀνὰ οὐλαμὸν ἀνδρῶν:  \nἣ δ' ἄμυδις στήσασα θεοὺς μετὰ μῦθον ἔειπε:  \n", "content_type": "5-lines"}, {"text": "φράζεσθον δὴ σφῶϊ Ποσείδαον καὶ Ἀθήνη \nἐν φρεσὶν ὑμετέρῃσιν, ὅπως ἔσται τάδε ἔργα. \nΑἰνείας ὅδ' ἔβη κεκορυθμένος αἴθοπι χαλκῷ \nἀντία Πηλεΐωνος, ἀνῆκε δὲ Φοῖβος Ἀπόλλων. \nἀλλ' ἄγεθ', ἡμεῖς πέρ μιν ἀποτρωπῶμεν ὀπίσσω \n", "content_type": "5-lines"}, {"text": "αὐτόθεν, ἤ τις ἔπειτα καὶ ἡμείων Ἀχιλῆϊ \nπαρσταίη, δοίη δὲ κράτος μέγα, μηδέ τι θυμῷ \nδευέσθω, ἵνα εἰδῇ ὅ μιν φιλέουσιν ἄριστοι \nἀθανάτων, οἳ δ' αὖτ' ἀνεμώλιοι οἳ τὸ πάρος περ \nΤρωσὶν ἀμύνουσιν πόλεμον καὶ δηϊοτῆτα. \n", "content_type": "5-lines"}, {"text": "πάντες δ' Οὐλύμποιο κατήλθομεν ἀντιόωντες \nτῆσδε μάχης, ἵνα μή τι μετὰ Τρώεσσι πάθῃσι \nσήμερον:  ὕστερον αὖτε τὰ πείσεται ἅσσά οἱ αἶσα \nγιγνομένῳ ἐπένησε λίνῳ ὅτε μιν τέκε μήτηρ. \nεἰ δ' Ἀχιλεὺς οὐ ταῦτα θεῶν ἐκ πεύσεται ὀμφῆς \n", "content_type": "5-lines"}, {"text": "δείσετ' ἔπειθ', ὅτε κέν τις ἐναντίβιον θεὸς ἔλθῃ \nἐν πολέμῳ:  χαλεποὶ δὲ θεοὶ φαίνεσθαι ἐναργεῖς. \nτὴν δ' ἠμείβετ' ἔπειτα Ποσειδάων ἐνοσίχθων:  \nἭρη μὴ χαλέπαινε παρ' ἐκ νόον:  οὐδέ τί σε χρή. \nοὐκ ἂν ἔγωγ' ἐθέλοιμι θεοὺς ἔριδι ξυνελάσσαι \n", "content_type": "5-lines"}, {"text": "ἡμέας τοὺς ἄλλους, ἐπεὶ ἦ πολὺ φέρτεροί εἰμεν:  \nἀλλ' ἡμεῖς μὲν ἔπειτα καθεζώμεσθα κιόντες \nἐκ πάτου ἐς σκοπιήν, πόλεμος δ' ἄνδρεσσι μελήσει. \nεἰ δέ κ' Ἄρης ἄρχωσι μάχης ἢ Φοῖβος Ἀπόλλων, \nἢ Ἀχιλῆ' ἴσχωσι καὶ οὐκ εἰῶσι μάχεσθαι, \n", "content_type": "5-lines"}, {"text": "αὐτίκ' ἔπειτα καὶ ἄμμι παρ' αὐτόθι νεῖκος ὀρεῖται \nφυλόπιδος: μάλα δ' ὦκα διακρινθέντας ὀΐω \nἂψ ἴμεν Οὔλυμπον δὲ θεῶν μεθ' ὁμήγυριν ἄλλων \nἡμετέρῃς ὑπὸ χερσὶν ἀναγκαίηφι δαμέντας. \nὣς ἄρα φωνήσας ἡγήσατο κυανοχαίτης \n", "content_type": "5-lines"}, {"text": "τεῖχος ἐς ἀμφίχυτον Ἡρακλῆος θείοιο \nὑψηλόν, τό ῥά οἱ Τρῶες καὶ Παλλὰς Ἀθήνη \nποίεον, ὄφρα τὸ κῆτος ὑπεκπροφυγὼν ἀλέαιτο, \nὁππότε μιν σεύαιτο ἀπ' ἠϊόνος πεδίον δέ. \nἔνθα Ποσειδάων κατ' ἄρ' ἕζετο καὶ θεοὶ ἄλλοι, \n", "content_type": "5-lines"}, {"text": "ἀμφὶ δ' ἄρ' ἄρρηκτον νεφέλην ὤμοισιν ἕσαντο:  \nοἳ δ' ἑτέρωσε καθῖζον ἐπ' ὀφρύσι Καλλικολώνης \nἀμφὶ σὲ ἤϊε Φοῖβε καὶ Ἄρηα πτολίπορθον. \nὣς οἳ μέν ῥ' ἑκάτερθε καθήατο μητιόωντες \nβουλάς: ἀρχέμεναι δὲ δυσηλεγέος πολέμοιο \n", "content_type": "5-lines"}, {"text": "ὄκνεον ἀμφότεροι, Ζεὺς δ' ἥμενος ὕψι κέλευε. \nτῶν δ' ἅπαν ἐπλήσθη πεδίον καὶ λάμπετο χαλκῷ \nἀνδρῶν ἠδ' ἵππων:  κάρκαιρε δὲ γαῖα πόδεσσιν \nὀρνυμένων ἄμυδις. δύο δ' ἀνέρες ἔξοχ' ἄριστοι \nἐς μέσον ἀμφοτέρων συνίτην μεμαῶτε μάχεσθαι \n", "content_type": "5-lines"}, {"text": "Αἰνείας τ' Ἀγχισιάδης καὶ δῖος Ἀχιλλεύς. \nΑἰνείας δὲ πρῶτος ἀπειλήσας ἐβεβήκει \nνευστάζων κόρυθι βριαρῇ:  ἀτὰρ ἀσπίδα θοῦριν \nπρόσθεν ἔχε στέρνοιο, τίνασσε δὲ χάλκεον ἔγχος. \nΠηλεΐδης δ' ἑτέρωθεν ἐναντίον ὦρτο λέων ὣς \n", "content_type": "5-lines"}, {"text": "σίντης, ὅν τε καὶ ἄνδρες ἀποκτάμεναι μεμάασιν \nἀγρόμενοι πᾶς δῆμος: ὃ δὲ πρῶτον μὲν ἀτίζων \nἔρχεται, ἀλλ' ὅτε κέν τις ἀρηϊθόων αἰζηῶν \nδουρὶ βάλῃ ἐάλη τε χανών, περί τ' ἀφρὸς ὀδόντας \nγίγνεται, ἐν δέ τέ οἱ κραδίῃ στένει ἄλκιμον ἦτορ, \n", "content_type": "5-lines"}, {"text": "οὐρῇ δὲ πλευράς τε καὶ ἰσχία ἀμφοτέρωθεν \nμαστίεται, ἑὲ δ' αὐτὸν ἐποτρύνει μαχέσασθαι, \nγλαυκιόων δ' ἰθὺς φέρεται μένει, ἤν τινα πέφνῃ \nἀνδρῶν, ἢ αὐτὸς φθίεται πρώτῳ ἐν ὁμίλῳ:  \nὣς Ἀχιλῆ' ὄτρυνε μένος καὶ θυμὸς ἀγήνωρ \n", "content_type": "5-lines"}, {"text": "ἀντίον ἐλθέμεναι μεγαλήτορος Αἰνείαο. \nοἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες, \nτὸν πρότερος προσέειπε ποδάρκης δῖος Ἀχιλλεύς: \nΑἰνεία τί σὺ τόσσον ὁμίλου πολλὸν ἐπελθὼν \nἔστης; ἦ σέ γε θυμὸς ἐμοὶ μαχέσασθαι ἀνώγει \n", "content_type": "5-lines"}, {"text": "ἐλπόμενον Τρώεσσιν ἀνάξειν ἱπποδάμοισι \nτιμῆς τῆς Πριάμου; ἀτὰρ εἴ κεν ἔμ' ἐξεναρίξῃς, \nοὔ τοι τοὔνεκά γε Πρίαμος γέρας ἐν χερὶ θήσει:  \nεἰσὶν γάρ οἱ παῖδες, ὃ δ' ἔμπεδος οὐδ' ἀεσίφρων. \nἦ νύ τί τοι Τρῶες τέμενος τάμον ἔξοχον ἄλλων \n", "content_type": "5-lines"}, {"text": "καλὸν φυταλιῆς καὶ ἀρούρης, ὄφρα νέμηαι \nαἴ κεν ἐμὲ κτείνῃς; χαλεπῶς δέ σ' ἔολπα τὸ ῥέξειν. \nἤδη μὲν σέ γέ φημι καὶ ἄλλοτε δουρὶ φοβῆσαι. \nἦ οὐ μέμνῃ ὅτε πέρ σε βοῶν ἄπο μοῦνον ἐόντα \nσεῦα κατ' Ἰδαίων ὀρέων ταχέεσσι πόδεσσι \n", "content_type": "5-lines"}, {"text": "καρπαλίμως; τότε δ' οὔ τι μετατροπαλίζεο φεύγων. \nἔνθεν δ' ἐς Λυρνησσὸν ὑπέκφυγες: αὐτὰρ ἐγὼ τὴν \nπέρσα μεθορμηθεὶς σὺν Ἀθήνῃ καὶ Διὶ πατρί, \nληϊάδας δὲ γυναῖκας ἐλεύθερον ἦμαρ ἀπούρας \nἦγον:  ἀτὰρ σὲ Ζεὺς ἐρρύσατο καὶ θεοὶ ἄλλοι. \n", "content_type": "5-lines"}, {"text": "ἀλλ' οὐ νῦν ἐρύεσθαι ὀΐομαι, ὡς ἐνὶ θυμῷ \nβάλλεαι:  ἀλλά σ' ἔγωγ' ἀναχωρήσαντα κελεύω \nἐς πληθὺν ἰέναι, μηδ' ἀντίος ἵστασ' ἐμεῖο, \nπρίν τι κακὸν παθέειν:  ῥεχθὲν δέ τε νήπιος ἔγνω. \nτὸν δ' αὖτ' Αἰνείας ἀπαμείβετο φώνησέν τε:  \n", "content_type": "5-lines"}, {"text": "Πηλεΐδη μὴ δὴ ἐπέεσσί με νηπύτιον ὣς \nἔλπεο δειδίξεσθαι, ἐπεὶ σάφα οἶδα καὶ αὐτὸς \nἠμὲν κερτομίας ἠδ' αἴσυλα μυθήσασθαι. \nἴδμεν δ' ἀλλήλων γενεήν, ἴδμεν δὲ τοκῆας \nπρόκλυτ' ἀκούοντες ἔπεα θνητῶν ἀνθρώπων:  \n", "content_type": "5-lines"}, {"text": "ὄψει δ' οὔτ' ἄρ πω σὺ ἐμοὺς ἴδες οὔτ' ἄρ' ἐγὼ σούς. \nφασὶ σὲ μὲν Πηλῆος ἀμύμονος ἔκγονον εἶναι, \nμητρὸς δ' ἐκ Θέτιδος καλλιπλοκάμου ἁλοσύδνης: \nαὐτὰρ ἐγὼν υἱὸς μεγαλήτορος Ἀγχίσαο \nεὔχομαι ἐκγεγάμεν, μήτηρ δέ μοί ἐστ' Ἀφροδίτη:  \n", "content_type": "5-lines"}, {"text": "τῶν δὴ νῦν ἕτεροί γε φίλον παῖδα κλαύσονται \nσήμερον:  οὐ γάρ φημ' ἐπέεσσί γε νηπυτίοισιν \nὧδε διακρινθέντε μάχης ἐξαπονέεσθαι. \nεἰ δ' ἐθέλεις καὶ ταῦτα δαήμεναι, ὄφρ' ἐῢ εἰδῇς \nἡμετέρην γενεήν, πολλοὶ δέ μιν ἄνδρες ἴσασι:  \n", "content_type": "5-lines"}, {"text": "Δάρδανον αὖ πρῶτον τέκετο νεφεληγερέτα Ζεύς, \nκτίσσε δὲ Δαρδανίην, ἐπεὶ οὔ πω Ἴλιος ἱρὴ \nἐν πεδίῳ πεπόλιστο πόλις μερόπων ἀνθρώπων, \nἀλλ' ἔθ' ὑπωρείας ᾤκεον πολυπίδακος Ἴδης. \nΔάρδανος αὖ τέκεθ' υἱὸν Ἐριχθόνιον βασιλῆα, \n", "content_type": "5-lines"}, {"text": "ὃς δὴ ἀφνειότατος γένετο θνητῶν ἀνθρώπων:  \nτοῦ τρισχίλιαι ἵπποι ἕλος κάτα βουκολέοντο \nθήλειαι, πώλοισιν ἀγαλλόμεναι ἀταλῇσι. \nτάων καὶ Βορέης ἠράσσατο βοσκομενάων, \nἵππῳ δ' εἰσάμενος παρελέξατο κυανοχαίτῃ:  \n", "content_type": "5-lines"}, {"text": "αἳ δ' ὑποκυσάμεναι ἔτεκον δυοκαίδεκα πώλους. \nαἳ δ' ὅτε μὲν σκιρτῷεν ἐπὶ ζείδωρον ἄρουραν, \nἄκρον ἐπ' ἀνθερίκων καρπὸν θέον οὐδὲ κατέκλων:  \nἀλλ' ὅτε δὴ σκιρτῷεν ἐπ' εὐρέα νῶτα θαλάσσης, \nἄκρον ἐπὶ ῥηγμῖνος ἁλὸς πολιοῖο θέεσκον. \n", "content_type": "5-lines"}, {"text": "Τρῶα δ' Ἐριχθόνιος τέκετο Τρώεσσιν ἄνακτα:  \nΤρωὸς δ' αὖ τρεῖς παῖδες ἀμύμονες ἐξεγένοντο \nἾλός τ' Ἀσσάρακός τε καὶ ἀντίθεος Γανυμήδης, \nὃς δὴ κάλλιστος γένετο θνητῶν ἀνθρώπων:  \nτὸν καὶ ἀνηρείψαντο θεοὶ Διὶ οἰνοχοεύειν \n", "content_type": "5-lines"}, {"text": "κάλλεος εἵνεκα οἷο ἵν' ἀθανάτοισι μετείη. \nἾλος δ' αὖ τέκεθ' υἱὸν ἀμύμονα Λαομέδοντα:  \nΛαομέδων δ' ἄρα Τιθωνὸν τέκετο Πρίαμόν τε \nΛάμπόν τε Κλυτίον θ' Ἱκετάονά τ' ὄζον Ἄρηος: \nἈσσάρακος δὲ Κάπυν, ὃ δ' ἄρ' Ἀγχίσην τέκε παῖδα:  \n", "content_type": "5-lines"}, {"text": "αὐτὰρ ἔμ' Ἀγχίσης, Πρίαμος δ' ἔτεχ' Ἕκτορα δῖον. \nταύτης τοι γενεῆς τε καὶ αἵματος εὔχομαι εἶναι. \nΖεὺς δ' ἀρετὴν ἄνδρεσσιν ὀφέλλει τε μινύθει τε \nὅππως κεν ἐθέλῃσιν:  ὃ γὰρ κάρτιστος ἁπάντων. \nἀλλ' ἄγε μηκέτι ταῦτα λεγώμεθα νηπύτιοι ὣς \n", "content_type": "5-lines"}, {"text": "ἑσταότ' ἐν μέσσῃ ὑσμίνῃ δηϊοτῆτος. \nἔστι γὰρ ἀμφοτέροισιν ὀνείδεα μυθήσασθαι \nπολλὰ μάλ', οὐδ' ἂν νηῦς ἑκατόζυγος ἄχθος ἄροιτο. \nστρεπτὴ δὲ γλῶσσ' ἐστὶ βροτῶν, πολέες δ' ἔνι μῦθοι \nπαντοῖοι, ἐπέων δὲ πολὺς νομὸς ἔνθα καὶ ἔνθα. \n", "content_type": "5-lines"}, {"text": "ὁπποῖόν κ' εἴπῃσθα ἔπος, τοῖόν κ' ἐπακούσαις. \nἀλλὰ τί ἢ ἔριδας καὶ νείκεα νῶϊν ἀνάγκη \nνεικεῖν ἀλλήλοισιν ἐναντίον ὥς τε γυναῖκας, \nαἵ τε χολωσάμεναι ἔριδος πέρι θυμοβόροιο \nνεικεῦσ' ἀλλήλῃσι μέσην ἐς ἄγυιαν ἰοῦσαι \n", "content_type": "5-lines"}, {"text": "πόλλ' ἐτεά τε καὶ οὐκί:  χόλος δέ τε καὶ τὰ κελεύει. \nἀλκῆς δ' οὔ μ' ἐπέεσσιν ἀποτρέψεις μεμαῶτα \nπρὶν χαλκῷ μαχέσασθαι ἐναντίον:  ἀλλ' ἄγε θᾶσσον \nγευσόμεθ' ἀλλήλων χαλκήρεσιν ἐγχείῃσιν. \nἦ ῥα καὶ ἐν δεινῷ σάκει ἤλασεν ὄβριμον ἔγχος \n", "content_type": "5-lines"}, {"text": "σμερδαλέῳ:  μέγα δ' ἀμφὶ σάκος μύκε δουρὸς ἀκωκῇ. \nΠηλεΐδης δὲ σάκος μὲν ἀπὸ ἕο χειρὶ παχείῃ \nἔσχετο ταρβήσας: φάτο γὰρ δολιχόσκιον ἔγχος \nῥέα διελεύσεσθαι μεγαλήτορος Αἰνείαο \nνήπιος, οὐδ' ἐνόησε κατὰ φρένα καὶ κατὰ θυμὸν \n", "content_type": "5-lines"}, {"text": "ὡς οὐ ῥηΐδι' ἐστὶ θεῶν ἐρικυδέα δῶρα \nἀνδράσι γε θνητοῖσι δαμήμεναι οὐδ' ὑποείκειν. \nοὐδὲ τότ' Αἰνείαο δαΐφρονος ὄβριμον ἔγχος \nῥῆξε σάκος: χρυσὸς γὰρ ἐρύκακε, δῶρα θεοῖο:  \nἀλλὰ δύω μὲν ἔλασσε διὰ πτύχας, αἳ δ' ἄρ' ἔτι τρεῖς \n", "content_type": "5-lines"}, {"text": "ἦσαν, ἐπεὶ πέντε πτύχας ἤλασε κυλλοποδίων, \nτὰς δύο χαλκείας, δύο δ' ἔνδοθι κασσιτέροιο, \nτὴν δὲ μίαν χρυσῆν, τῇ ῥ' ἔσχετο μείλινον ἔγχος. \nδεύτερος αὖτ' Ἀχιλεὺς προΐει δολιχόσκιον ἔγχος, \nκαὶ βάλεν Αἰνείαο κατ' ἀσπίδα πάντοσ' ἐΐσην \n", "content_type": "5-lines"}, {"text": "ἄντυγ' ὕπο πρώτην, ᾗ λεπτότατος θέε χαλκός, \nλεπτοτάτη δ' ἐπέην ῥινὸς βοός: ἣ δὲ διὰ πρὸ \nΠηλιὰς ἤϊξεν μελίη, λάκε δ' ἀσπὶς ὑπ' αὐτῆς. \nΑἰνείας δ' ἐάλη καὶ ἀπὸ ἕθεν ἀσπίδ' ἀνέσχε \nδείσας: ἐγχείη δ' ἄρ' ὑπὲρ νώτου ἐνὶ γαίῃ \n", "content_type": "5-lines"}, {"text": "ἔστη ἱεμένη, διὰ δ' ἀμφοτέρους ἕλε κύκλους \nἀσπίδος ἀμφιβρότης: ὃ δ' ἀλευάμενος δόρυ μακρὸν \nἔστη, κὰδ δ' ἄχος οἱ χύτο μυρίον ὀφθαλμοῖσι, \nταρβήσας ὅ οἱ ἄγχι πάγη βέλος. αὐτὰρ Ἀχιλλεὺς \nἐμμεμαὼς ἐπόρουσεν ἐρυσσάμενος ξίφος ὀξὺ \n", "content_type": "5-lines"}, {"text": "σμερδαλέα ἰάχων:  ὃ δὲ χερμάδιον λάβε χειρὶ \nΑἰνείας, μέγα ἔργον, ὃ οὐ δύο γ' ἄνδρε φέροιεν, \nοἷοι νῦν βροτοί εἰσ':  ὃ δέ μιν ῥέα πάλλε καὶ οἶος. \nἔνθά κεν Αἰνείας μὲν ἐπεσσύμενον βάλε πέτρῳ \nἢ κόρυθ' ἠὲ σάκος, τό οἱ ἤρκεσε λυγρὸν ὄλεθρον, \n", "content_type": "5-lines"}, {"text": "τὸν δέ κε Πηλεΐδης σχεδὸν ἄορι θυμὸν ἀπηύρα, \nεἰ μὴ ἄρ' ὀξὺ νόησε Ποσειδάων ἐνοσίχθων:  \nαὐτίκα δ' ἀθανάτοισι θεοῖς μετὰ μῦθον ἔειπεν:  \nὢ πόποι ἦ μοι ἄχος μεγαλήτορος Αἰνείαο, \nὃς τάχα Πηλεΐωνι δαμεὶς Ἄϊδος δὲ κάτεισι \n", "content_type": "5-lines"}, {"text": "πειθόμενος μύθοισιν Ἀπόλλωνος ἑκάτοιο \nνήπιος, οὐδέ τί οἱ χραισμήσει λυγρὸν ὄλεθρον. \nἀλλὰ τί ἢ νῦν οὗτος ἀναίτιος ἄλγεα πάσχει \nμὰψ ἕνεκ' ἀλλοτρίων ἀχέων, κεχαρισμένα δ' αἰεὶ \nδῶρα θεοῖσι δίδωσι τοὶ οὐρανὸν εὐρὺν ἔχουσιν; \n", "content_type": "5-lines"}, {"text": "ἀλλ' ἄγεθ' ἡμεῖς πέρ μιν ὑπὲκ θανάτου ἀγάγωμεν, \nμή πως καὶ Κρονίδης κεχολώσεται, αἴ κεν Ἀχιλλεὺς \nτόνδε κατακτείνῃ:  μόριμον δέ οἵ ἐστ' ἀλέασθαι, \nὄφρα μὴ ἄσπερμος γενεὴ καὶ ἄφαντος ὄληται \nΔαρδάνου, ὃν Κρονίδης περὶ πάντων φίλατο παίδων \n", "content_type": "5-lines"}, {"text": "οἳ ἕθεν ἐξεγένοντο γυναικῶν τε θνητάων. \nἤδη γὰρ Πριάμου γενεὴν ἔχθηρε Κρονίων:  \nνῦν δὲ δὴ Αἰνείαο βίη Τρώεσσιν ἀνάξει \nκαὶ παίδων παῖδες, τοί κεν μετόπισθε γένωνται. \nτὸν δ' ἠμείβετ' ἔπειτα βοῶπις πότνια Ἥρη:  \n", "content_type": "5-lines"}, {"text": "ἐννοσίγαι', αὐτὸς σὺ μετὰ φρεσὶ σῇσι νόησον \nΑἰνείαν ἤ κέν μιν ἐρύσσεαι ἦ κεν ἐάσῃς \nΠηλεΐδῃ Ἀχιλῆϊ δαμήμεναι, ἐσθλὸν ἐόντα. \nἤτοι μὲν γὰρ νῶϊ πολέας ὠμόσσαμεν ὅρκους \nπᾶσι μετ' ἀθανάτοισιν ἐγὼ καὶ Παλλὰς Ἀθήνη \n", "content_type": "5-lines"}, {"text": "μή ποτ' ἐπὶ Τρώεσσιν ἀλεξήσειν κακὸν ἦμαρ, \nμηδ' ὁπότ' ἂν Τροίη μαλερῷ πυρὶ πᾶσα δάηται \nκαιομένη, καίωσι δ' ἀρήϊοι υἷες Ἀχαιῶν. \nαὐτὰρ ἐπεὶ τό γ' ἄκουσε Ποσειδάων ἐνοσίχθων, \nβῆ ῥ' ἴμεν ἄν τε μάχην καὶ ἀνὰ κλόνον ἐγχειάων, \n", "content_type": "5-lines"}, {"text": "ἷξε δ' ὅθ' Αἰνείας ἠδ' ὃ κλυτὸς ἦεν Ἀχιλλεύς. \nαὐτίκα τῷ μὲν ἔπειτα κατ' ὀφθαλμῶν χέεν ἀχλὺν \nΠηλεΐδῃ Ἀχιλῆϊ:  ὃ δὲ μελίην εὔχαλκον \nἀσπίδος ἐξέρυσεν μεγαλήτορος Αἰνείαο:  \nκαὶ τὴν μὲν προπάροιθε ποδῶν Ἀχιλῆος ἔθηκεν, \n", "content_type": "5-lines"}, {"text": "Αἰνείαν δ' ἔσσευεν ἀπὸ χθονὸς ὑψόσ' ἀείρας. \nπολλὰς δὲ στίχας ἡρώων, πολλὰς δὲ καὶ ἵππων \nΑἰνείας ὑπερᾶλτο θεοῦ ἀπὸ χειρὸς ὀρούσας, \nἷξε δ' ἐπ' ἐσχατιὴν πολυάϊκος πολέμοιο, \nἔνθά τε Καύκωνες πόλεμον μέτα θωρήσσοντο. \n", "content_type": "5-lines"}, {"text": "τῷ δὲ μάλ' ἐγγύθεν ἦλθε Ποσειδάων ἐνοσίχθων, \nκαί μιν φωνήσας ἔπεα πτερόεντα προσηύδα:  \nΑἰνεία, τίς σ' ὧδε θεῶν ἀτέοντα κελεύει \nἀντία Πηλεΐωνος ὑπερθύμοιο μάχεσθαι, \nὃς σεῦ ἅμα κρείσσων καὶ φίλτερος ἀθανάτοισιν; \n", "content_type": "5-lines"}, {"text": "ἀλλ' ἀναχωρῆσαι ὅτε κεν συμβλήσεαι αὐτῷ, \nμὴ καὶ ὑπὲρ μοῖραν δόμον Ἄϊδος εἰσαφίκηαι. \nαὐτὰρ ἐπεί κ' Ἀχιλεὺς θάνατον καὶ πότμον ἐπίσπῃ, \nθαρσήσας δὴ ἔπειτα μετὰ πρώτοισι μάχεσθαι:  \nοὐ μὲν γάρ τίς σ' ἄλλος Ἀχαιῶν ἐξεναρίξει. \n", "content_type": "5-lines"}, {"text": "ὣς εἰπὼν λίπεν αὐτόθ', ἐπεὶ διεπέφραδε πάντα. \nαἶψα δ' ἔπειτ' Ἀχιλῆος ἀπ' ὀφθαλμῶν σκέδασ' ἀχλὺν \nθεσπεσίην:  ὃ δ' ἔπειτα μέγ' ἔξιδεν ὀφθαλμοῖσιν, \nὀχθήσας δ' ἄρα εἶπε πρὸς ὃν μεγαλήτορα θυμόν:  \nὢ πόποι ἦ μέγα θαῦμα τόδ' ὀφθαλμοῖσιν ὁρῶμαι:  \n", "content_type": "5-lines"}, {"text": "ἔγχος μὲν τόδε κεῖται ἐπὶ χθονός, οὐδέ τι φῶτα \nλεύσσω, τῷ ἐφέηκα κατακτάμεναι μενεαίνων. \nἦ ῥα καὶ Αἰνείας φίλος ἀθανάτοισι θεοῖσιν \nἦεν:  ἀτάρ μιν ἔφην μὰψ αὔτως εὐχετάασθαι. \nἐρρέτω:  οὔ οἱ θυμὸς ἐμεῦ ἔτι πειρηθῆναι \n", "content_type": "5-lines"}, {"text": "ἔσσεται, ὃς καὶ νῦν φύγεν ἄσμενος ἐκ θανάτοιο. \nἀλλ' ἄγε δὴ Δαναοῖσι φιλοπτολέμοισι κελεύσας \nτῶν ἄλλων Τρώων πειρήσομαι ἀντίος ἐλθών. \nἦ, καὶ ἐπὶ στίχας ἆλτο, κέλευε δὲ φωτὶ ἑκάστῳ:  \nμηκέτι νῦν Τρώων ἑκὰς ἕστατε δῖοι Ἀχαιοί, \n", "content_type": "5-lines"}, {"text": "ἀλλ' ἄγ' ἀνὴρ ἄντ' ἀνδρὸς ἴτω, μεμάτω δὲ μάχεσθαι. \nἀργαλέον δέ μοί ἐστι καὶ ἰφθίμῳ περ ἐόντι \nτοσσούσδ' ἀνθρώπους ἐφέπειν καὶ πᾶσι μάχεσθαι:  \nοὐδέ κ' Ἄρης, ὅς περ θεὸς ἄμβροτος, οὐδέ κ' Ἀθήνη \nτοσσῆσδ' ὑσμίνης ἐφέποι στόμα καὶ πονέοιτο:  \n", "content_type": "5-lines"}, {"text": "ἀλλ' ὅσσον μὲν ἐγὼ δύναμαι χερσίν τε ποσίν τε \nκαὶ σθένει, οὔ μ' ἔτι φημὶ μεθησέμεν οὐδ' ἠβαιόν, \nἀλλὰ μάλα στιχὸς εἶμι διαμπερές, οὐδέ τιν' οἴω \nΤρώων χαιρήσειν, ὅς τις σχεδὸν ἔγχεος ἔλθῃ. \nὣς φάτ' ἐποτρύνων:  Τρώεσσι δὲ φαίδιμος Ἕκτωρ \n", "content_type": "5-lines"}, {"text": "κέκλεθ' ὁμοκλήσας, φάτο δ' ἴμεναι ἄντ' Ἀχιλῆος: \nΤρῶες ὑπέρθυμοι μὴ δείδιτε Πηλεΐωνα. \nκαί κεν ἐγὼ ἐπέεσσι καὶ ἀθανάτοισι μαχοίμην, \nἔγχεϊ δ' ἀργαλέον, ἐπεὶ ἦ πολὺ φέρτεροί εἰσιν. \nοὐδ' Ἀχιλεὺς πάντεσσι τέλος μύθοις ἐπιθήσει, \n", "content_type": "5-lines"}, {"text": "ἀλλὰ τὸ μὲν τελέει, τὸ δὲ καὶ μεσσηγὺ κολούει. \nτοῦ δ' ἐγὼ ἀντίος εἶμι καὶ εἰ πυρὶ χεῖρας ἔοικεν, \nεἰ πυρὶ χεῖρας ἔοικε, μένος δ' αἴθωνι σιδήρῳ. \nὣς φάτ' ἐποτρύνων, οἳ δ' ἀντίοι ἔγχε' ἄειραν \nΤρῶες: τῶν δ' ἄμυδις μίχθη μένος, ὦρτο δ' ἀϋτή. \n", "content_type": "5-lines"}, {"text": "καὶ τότ' ἄρ' Ἕκτορα εἶπε παραστὰς Φοῖβος Ἀπόλλων:  \nἝκτορ μηκέτι πάμπαν Ἀχιλλῆϊ προμάχιζε, \nἀλλὰ κατὰ πληθύν τε καὶ ἐκ φλοίσβοιο δέδεξο, \nμή πώς σ' ἠὲ βάλῃ ἠὲ σχεδὸν ἄορι τύψῃ. \nὣς ἔφαθ', Ἕκτωρ δ' αὖτις ἐδύσετο οὐλαμὸν ἀνδρῶν \n", "content_type": "5-lines"}, {"text": "ταρβήσας, ὅτ' ἄκουσε θεοῦ ὄπα φωνήσαντος. \nἐν δ' Ἀχιλεὺς Τρώεσσι θόρε φρεσὶν εἱμένος ἀλκὴν \nσμερδαλέα ἰάχων, πρῶτον δ' ἕλεν Ἰφιτίωνα \nἐσθλὸν Ὀτρυντεΐδην πολέων ἡγήτορα λαῶν, \nὃν νύμφη τέκε νηῒς Ὀτρυντῆϊ πτολιπόρθῳ \n", "content_type": "5-lines"}, {"text": "Τμώλῳ ὕπο νιφόεντι Ὕδης ἐν πίονι δήμῳ:  \nτὸν δ' ἰθὺς μεμαῶτα βάλ' ἔγχεϊ δῖος Ἀχιλλεὺς \nμέσσην κὰκ κεφαλήν:  ἣ δ' ἄνδιχα πᾶσα κεάσθη, \nδούπησεν δὲ πεσών, ὃ δ' ἐπεύξατο δῖος Ἀχιλλεύς: \nκεῖσαι Ὀτρυντεΐδη πάντων ἐκπαγλότατ' ἀνδρῶν:  \n", "content_type": "5-lines"}, {"text": "ἐνθάδε τοι θάνατος, γενεὴ δέ τοί ἐστ' ἐπὶ λίμνῃ \nΓυγαίῃ, ὅθι τοι τέμενος πατρώϊόν ἐστιν \nὝλλῳ ἐπ' ἰχθυόεντι καὶ Ἕρμῳ δινήεντι. \nὣς ἔφατ' εὐχόμενος, τὸν δὲ σκότος ὄσσε κάλυψε. \nτὸν μὲν Ἀχαιῶν ἵπποι ἐπισσώτροις δατέοντο \n", "content_type": "5-lines"}, {"text": "πρώτῃ ἐν ὑσμίνῃ:  ὃ δ' ἐπ' αὐτῷ Δημολέοντα \nἐσθλὸν ἀλεξητῆρα μάχης Ἀντήνορος υἱὸν \nνύξε κατὰ κρόταφον, κυνέης διὰ χαλκοπαρῄου. \nοὐδ' ἄρα χαλκείη κόρυς ἔσχεθεν, ἀλλὰ δι' αὐτῆς \nαἰχμὴ ἱεμένη ῥῆξ' ὀστέον, ἐγκέφαλος δὲ \n", "content_type": "5-lines"}, {"text": "ἔνδον ἅπας πεπάλακτο:  δάμασσε δέ μιν μεμαῶτα. \nἹπποδάμαντα δ' ἔπειτα καθ' ἵππων ἀΐξαντα \nπρόσθεν ἕθεν φεύγοντα μετάφρενον οὔτασε δουρί. \nαὐτὰρ ὃ θυμὸν ἄϊσθε καὶ ἤρυγεν, ὡς ὅτε ταῦρος \nἤρυγεν ἑλκόμενος Ἑλικώνιον ἀμφὶ ἄνακτα \n", "content_type": "5-lines"}, {"text": "κούρων ἑλκόντων:  γάνυται δέ τε τοῖς ἐνοσίχθων:  \nὣς ἄρα τόν γ' ἐρυγόντα λίπ' ὀστέα θυμὸς ἀγήνωρ:  \nαὐτὰρ ὃ βῆ σὺν δουρὶ μετ' ἀντίθεον Πολύδωρον \nΠριαμίδην. τὸν δ' οὔ τι πατὴρ εἴασκε μάχεσθαι, \nοὕνεκά οἱ μετὰ παισὶ νεώτατος ἔσκε γόνοιο, \n", "content_type": "5-lines"}, {"text": "καί οἱ φίλτατος ἔσκε, πόδεσσι δὲ πάντας ἐνίκα \nδὴ τότε νηπιέῃσι ποδῶν ἀρετὴν ἀναφαίνων \nθῦνε διὰ προμάχων, εἷος φίλον ὤλεσε θυμόν. \nτὸν βάλε μέσσον ἄκοντι ποδάρκης δῖος Ἀχιλλεὺς \nνῶτα παραΐσσοντος, ὅθι ζωστῆρος ὀχῆες \n", "content_type": "5-lines"}, {"text": "χρύσειοι σύνεχον καὶ διπλόος ἤντετο θώρηξ:  \nἀντικρὺ δὲ διέσχε παρ' ὀμφαλὸν ἔγχεος αἰχμή, \nγνὺξ δ' ἔριπ' οἰμώξας, νεφέλη δέ μιν ἀμφεκάλυψε \nκυανέη, προτὶ οἷ δ' ἔλαβ' ἔντερα χερσὶ λιασθείς. \nἝκτωρ δ' ὡς ἐνόησε κασίγνητον Πολύδωρον \n", "content_type": "5-lines"}, {"text": "ἔντερα χερσὶν ἔχοντα λιαζόμενον ποτὶ γαίη \nκάρ ῥά οἱ ὀφθαλμῶν κέχυτ' ἀχλύς: οὐδ' ἄρ' ἔτ' ἔτλη \nδηρὸν ἑκὰς στρωφᾶσθ', ἀλλ' ἀντίος ἦλθ' Ἀχιλῆϊ \nὀξὺ δόρυ κραδάων φλογὶ εἴκελος: αὐτὰρ Ἀχιλλεὺς \nὡς εἶδ', ὣς ἀνεπᾶλτο, καὶ εὐχόμενος ἔπος ηὔδα:  \n", "content_type": "5-lines"}, {"text": "ἐγγὺς ἀνὴρ ὃς ἐμόν γε μάλιστ' ἐσεμάσσατο θυμόν, \nὅς μοι ἑταῖρον ἔπεφνε τετιμένον:  οὐδ' ἂν ἔτι δὴν \nἀλλήλους πτώσσοιμεν ἀνὰ πτολέμοιο γεφύρας. \nἦ, καὶ ὑπόδρα ἰδὼν προσεφώνεεν Ἕκτορα δῖον:  \nἆσσον ἴθ' ὥς κεν θᾶσσον ὀλέθρου πείραθ' ἵκηαι. \n", "content_type": "5-lines"}, {"text": "τὸν δ' οὐ ταρβήσας προσέφη κορυθαίολος Ἕκτωρ:  \nΠηλεΐδη μὴ δὴ ἐπέεσσί με νηπύτιον ὣς \nἔλπεο δειδίξεσθαι, ἐπεὶ σάφα οἶδα καὶ αὐτὸς \nἠμὲν κερτομίας ἠδ' αἴσυλα μυθήσασθαι. \nοἶδα δ' ὅτι σὺ μὲν ἐσθλός, ἐγὼ δὲ σέθεν πολὺ χείρων. \n", "content_type": "5-lines"}, {"text": "ἀλλ' ἤτοι μὲν ταῦτα θεῶν ἐν γούνασι κεῖται, \nαἴ κέ σε χειρότερός περ ἐὼν ἀπὸ θυμὸν ἕλωμαι \nδουρὶ βαλών, ἐπεὶ ἦ καὶ ἐμὸν βέλος ὀξὺ πάροιθεν. \nἦ ῥα, καὶ ἀμπεπαλὼν προΐει δόρυ, καὶ τό γ' Ἀθήνη \nπνοιῇ Ἀχιλλῆος πάλιν ἔτραπε κυδαλίμοιο \n", "content_type": "5-lines"}, {"text": "ἦκα μάλα ψύξασα:  τὸ δ' ἂψ ἵκεθ' Ἕκτορα δῖον, \nαὐτοῦ δὲ προπάροιθε ποδῶν πέσεν. αὐτὰρ Ἀχιλλεὺς \nἐμμεμαὼς ἐπόρουσε κατακτάμεναι μενεαίνων, \nσμερδαλέα ἰάχων:  τὸν δ' ἐξήρπαξεν Ἀπόλλων \nῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ. \n", "content_type": "5-lines"}, {"text": "τρὶς μὲν ἔπειτ' ἐπόρουσε ποδάρκης δῖος Ἀχιλλεὺς \nἔγχεϊ χαλκείῳ, τρὶς δ' ἠέρα τύψε βαθεῖαν. \nἀλλ' ὅτε δὴ τὸ τέταρτον ἐπέσσυτο δαίμονι ἶσος, \nδεινὰ δ' ὁμοκλήσας ἔπεα πτερόεντα προσηύδα:  \nἐξ αὖ νῦν ἔφυγες θάνατον κύον:  ἦ τέ τοι ἄγχι \n", "content_type": "5-lines"}, {"text": "ἦλθε κακόν:  νῦν αὖτέ σ' ἐρύσατο Φοῖβος Ἀπόλλων, \nᾧ μέλλεις εὔχεσθαι ἰὼν ἐς δοῦπον ἀκόντων. \nἦ θήν σ' ἐξανύω γε καὶ ὕστερον ἀντιβολήσας, \nεἴ πού τις καὶ ἔμοιγε θεῶν ἐπιτάρροθός ἐστι. \nνῦν αὖ τοὺς ἄλλους ἐπιείσομαι, ὅν κε κιχείω. \n", "content_type": "5-lines"}, {"text": "ὣς εἰπὼν Δρύοπ' οὖτα κατ' αὐχένα μέσσον ἄκοντι:  \nἤριπε δὲ προπάροιθε ποδῶν:  ὃ δὲ τὸν μὲν ἔασε, \nΔημοῦχον δὲ Φιλητορίδην ἠΰν τε μέγαν τε \nκὰγ γόνυ δουρὶ βαλὼν ἠρύκακε. τὸν μὲν ἔπειτα \nοὐτάζων ξίφεϊ μεγάλῳ ἐξαίνυτο θυμόν:  \n", "content_type": "5-lines"}, {"text": "αὐτὰρ ὃ Λαόγονον καὶ Δάρδανον υἷε Βίαντος \nἄμφω ἐφορμηθεὶς ἐξ ἵππων ὦσε χαμᾶζε, \nτὸν μὲν δουρὶ βαλών, τὸν δὲ σχεδὸν ἄορι τύψας. \nΤρῶα δ' Ἀλαστορίδην, ὃ μὲν ἀντίος ἤλυθε γούνων, \nεἴ πώς εὑ πεφίδοιτο λαβὼν καὶ ζωὸν ἀφείη \n", "content_type": "5-lines"}, {"text": "μηδὲ κατακτείνειεν ὁμηλικίην ἐλεήσας, \nνήπιος, οὐδὲ τὸ ᾔδη ὃ οὐ πείσεσθαι ἔμελλεν:  \nοὐ γάρ τι γλυκύθυμος ἀνὴρ ἦν οὐδ' ἀγανόφρων, \nἀλλὰ μάλ' ἐμμεμαώς: ὃ μὲν ἥπτετο χείρεσι γούνων \nἱέμενος λίσσεσθ', ὃ δὲ φασγάνῳ οὖτα καθ' ἧπαρ:  \n", "content_type": "5-lines"}, {"text": "ἐκ δέ οἱ ἧπαρ ὄλισθεν, ἀτὰρ μέλαν αἷμα κατ' αὐτοῦ \nκόλπον ἐνέπλησεν:  τὸν δὲ σκότος ὄσσε κάλυψε \nθυμοῦ δευόμενον:  ὃ δὲ Μούλιον οὖτα παραστὰς \nδουρὶ κατ' οὖς: εἶθαρ δὲ δι' οὔατος ἦλθ' ἑτέροιο \nαἰχμὴ χαλκείη:  ὃ δ' Ἀγήνορος υἱὸν Ἔχεκλον \n", "content_type": "5-lines"}, {"text": "μέσσην κὰκ κεφαλὴν ξίφει ἤλασε κωπήεντι, \nπᾶν δ' ὑπεθερμάνθη ξίφος αἵματι:  τὸν δὲ κατ' ὄσσε \nἔλλαβε πορφύρεος θάνατος καὶ μοῖρα κραταιή. \nΔευκαλίωνα δ' ἔπειθ', ἵνα τε ξυνέχουσι τένοντες \nἀγκῶνος, τῇ τόν γε φίλης διὰ χειρὸς ἔπειρεν \n", "content_type": "5-lines"}, {"text": "αἰχμῇ χαλκείῃ:  ὃ δέ μιν μένε χεῖρα βαρυνθεὶς \nπρόσθ' ὁρόων θάνατον:  ὃ δὲ φασγάνῳ αὐχένα θείνας \nτῆλ' αὐτῇ πήληκι κάρη βάλε:  μυελὸς αὖτε \nσφονδυλίων ἔκπαλθ', ὃ δ' ἐπὶ χθονὶ κεῖτο τανυσθείς. \nαὐτὰρ ὃ βῆ ῥ' ἰέναι μετ' ἀμύμονα Πείρεω υἱὸν \n", "content_type": "5-lines"}, {"text": "Ῥίγμον, ὃς ἐκ Θρῄκης ἐριβώλακος εἰληλούθει:  \nτὸν βάλε μέσσον ἄκοντι, πάγη δ' ἐν νηδύϊ χαλκός, \nἤριπε δ' ἐξ ὀχέων:  ὃ δ' Ἀρηΐθοον θεράποντα \nἂψ ἵππους στρέψαντα μετάφρενον ὀξέϊ δουρὶ \nνύξ', ἀπὸ δ' ἅρματος ὦσε:  κυκήθησαν δέ οἱ ἵπποι. \n", "content_type": "5-lines"}, {"text": "ὡς δ' ἀναμαιμάει βαθέ' ἄγκεα θεσπιδαὲς πῦρ \nοὔρεος ἀζαλέοιο, βαθεῖα δὲ καίεται ὕλη, \nπάντῃ τε κλονέων ἄνεμος φλόγα εἰλυφάζει, \nὣς ὅ γε πάντῃ θῦνε σὺν ἔγχεϊ δαίμονι ἶσος \nκτεινομένους ἐφέπων:  ῥέε δ' αἵματι γαῖα μέλαινα. \n", "content_type": "5-lines"}, {"text": "ὡς δ' ὅτε τις ζεύξῃ βόας ἄρσενας εὐρυμετώπους \nτριβέμεναι κρῖ λευκὸν ἐϋκτιμένῃ ἐν ἀλωῇ, \nῥίμφά τε λέπτ' ἐγένοντο βοῶν ὑπὸ πόσσ' ἐριμύκων, \nὣς ὑπ' Ἀχιλλῆος μεγαθύμου μώνυχες ἵπποι \nστεῖβον ὁμοῦ νέκυάς τε καὶ ἀσπίδας: αἵματι δ' ἄξων \n", "content_type": "5-lines"}]}, {"section_num": "21", "section_type": "book", "contents": [{"text": "ἀλλ' ὅτε δὴ πόρον ἷξον ἐϋρρεῖος ποταμοῖο \nΞάνθου δινήεντος, ὃν ἀθάνατος τέκετο Ζεύς, \nἔνθα διατμήξας τοὺς μὲν πεδίον δὲ δίωκε \nπρὸς πόλιν, ᾗ περ Ἀχαιοὶ ἀτυζόμενοι φοβέοντο \n", "content_type": "5-lines"}, {"text": "ἤματι τῷ προτέρῳ, ὅτε μαίνετο φαίδιμος Ἕκτωρ:  \nτῇ ῥ' οἵ γε προχέοντο πεφυζότες, ἠέρα δ' Ἥρη \nπίτνα πρόσθε βαθεῖαν ἐρυκέμεν:  ἡμίσεες δὲ \nἐς ποταμὸν εἰλεῦντο βαθύρροον ἀργυροδίνην, \nἐν δ' ἔπεσον μεγάλῳ πατάγῳ, βράχε δ' αἰπὰ ῥέεθρα, \n", "content_type": "5-lines"}, {"text": "ὄχθαι δ' ἀμφὶ περὶ μεγάλ' ἴαχον:  οἳ δ' ἀλαλητῷ \nἔννεον ἔνθα καὶ ἔνθα ἑλισσόμενοι περὶ δίνας. \nὡς δ' ὅθ' ὑπὸ ῥιπῆς πυρὸς ἀκρίδες ἠερέθονται \nφευγέμεναι ποταμὸν δέ:  τὸ δὲ φλέγει ἀκάματον πῦρ \nὄρμενον ἐξαίφνης, ταὶ δὲ πτώσσουσι καθ' ὕδωρ:  \n", "content_type": "5-lines"}, {"text": "ὣς ὑπ' Ἀχιλλῆος Ξάνθου βαθυδινήεντος \nπλῆτο ῥόος κελάδων ἐπιμὶξ ἵππων τε καὶ ἀνδρῶν. \nαὐτὰρ ὃ διογενὴς δόρυ μὲν λίπεν αὐτοῦ ἐπ' ὄχθῃ \nκεκλιμένον μυρίκῃσιν, ὃ δ' ἔσθορε δαίμονι ἶσος \nφάσγανον οἶον ἔχων, κακὰ δὲ φρεσὶ μήδετο ἔργα, \n", "content_type": "5-lines"}, {"text": "τύπτε δ' ἐπιστροφάδην:  τῶν δὲ στόνος ὄρνυτ' ἀεικὴς \nἄορι θεινομένων, ἐρυθαίνετο δ' αἵματι ὕδωρ. \nὡς δ' ὑπὸ δελφῖνος μεγακήτεος ἰχθύες ἄλλοι \nφεύγοντες πιμπλᾶσι μυχοὺς λιμένος εὐόρμου \nδειδιότες: μάλα γάρ τε κατεσθίει ὅν κε λάβῃσιν:  \n", "content_type": "5-lines"}, {"text": "ὣς Τρῶες ποταμοῖο κατὰ δεινοῖο ῥέεθρα \nπτῶσσον ὑπὸ κρημνούς. ὃ δ' ἐπεὶ κάμε χεῖρας ἐναίρων, \nζωοὺς ἐκ ποταμοῖο δυώδεκα λέξατο κούρους \nποινὴν Πατρόκλοιο Μενοιτιάδαο θανόντος: \nτοὺς ἐξῆγε θύραζε τεθηπότας ἠΰτε νεβρούς, \n", "content_type": "5-lines"}, {"text": "δῆσε δ' ὀπίσσω χεῖρας ἐϋτμήτοισιν ἱμᾶσι, \nτοὺς αὐτοὶ φορέεσκον ἐπὶ στρεπτοῖσι χιτῶσι, \nδῶκε δ' ἑταίροισιν κατάγειν κοίλας ἐπὶ νῆας. \nαὐτὰρ ὃ ἂψ ἐπόρουσε δαϊζέμεναι μενεαίνων. \nἔνθ' υἷι Πριάμοιο συνήντετο Δαρδανίδαο \n", "content_type": "5-lines"}, {"text": "ἐκ ποταμοῦ φεύγοντι Λυκάονι, τόν ῥά ποτ' αὐτὸς \nἦγε λαβὼν ἐκ πατρὸς ἀλωῆς οὐκ ἐθέλοντα \nἐννύχιος προμολών:  ὃ δ' ἐρινεὸν ὀξέϊ χαλκῷ \nτάμνε νέους ὄρπηκας, ἵν' ἅρματος ἄντυγες εἶεν:  \nτῷ δ' ἄρ' ἀνώϊστον κακὸν ἤλυθε δῖος Ἀχιλλεύς. \n", "content_type": "5-lines"}, {"text": "καὶ τότε μέν μιν Λῆμνον ἐϋκτιμένην ἐπέρασσε \nνηυσὶν ἄγων, ἀτὰρ υἱὸς Ἰήσονος ὦνον ἔδωκε:  \nκεῖθεν δὲ ξεῖνός μιν ἐλύσατο πολλὰ δ' ἔδωκεν \nἼμβριος Ἠετίων, πέμψεν δ' ἐς δῖαν Ἀρίσβην:  \nἔνθεν ὑπεκπροφυγὼν πατρώϊον ἵκετο δῶμα. \n", "content_type": "5-lines"}, {"text": "ἕνδεκα δ' ἤματα θυμὸν ἐτέρπετο οἷσι φίλοισιν \nἐλθὼν ἐκ Λήμνοιο:  δυωδεκάτῃ δέ μιν αὖτις \nχερσὶν Ἀχιλλῆος θεὸς ἔμβαλεν, ὅς μιν ἔμελλε \nπέμψειν εἰς Ἀΐδαο καὶ οὐκ ἐθέλοντα νέεσθαι. \nτὸν δ' ὡς οὖν ἐνόησε ποδάρκης δῖος Ἀχιλλεὺς \n", "content_type": "5-lines"}, {"text": "γυμνὸν ἄτερ κόρυθός τε καὶ ἀσπίδος, οὐδ' ἔχεν ἔγχος, \nἀλλὰ τὰ μέν ῥ' ἀπὸ πάντα χαμαὶ βάλε:  τεῖρε γὰρ ἱδρὼς \nφεύγοντ' ἐκ ποταμοῦ, κάματος δ' ὑπὸ γούνατ' ἐδάμνα:  \nὀχθήσας δ' ἄρα εἶπε πρὸς ὃν μεγαλήτορα θυμόν:  \nὢ πόποι ἦ μέγα θαῦμα τόδ' ὀφθαλμοῖσιν ὁρῶμαι:  \n", "content_type": "5-lines"}, {"text": "ἦ μάλα δὴ Τρῶες μεγαλήτορες οὕς περ ἔπεφνον \nαὖτις ἀναστήσονται ὑπὸ ζόφου ἠερόεντος, \nοἷον δὴ καὶ ὅδ' ἦλθε φυγὼν ὕπο νηλεὲς ἦμαρ \nΛῆμνον ἐς ἠγαθέην πεπερημένος: οὐδέ μιν ἔσχε \nπόντος ἁλὸς πολιῆς, ὃ πολέας ἀέκοντας ἐρύκει. \n", "content_type": "5-lines"}, {"text": "ἀλλ' ἄγε δὴ καὶ δουρὸς ἀκωκῆς ἡμετέροιο \nγεύσεται, ὄφρα ἴδωμαι ἐνὶ φρεσὶν ἠδὲ δαείω \nἢ ἄρ' ὁμῶς καὶ κεῖθεν ἐλεύσεται, ἦ μιν ἐρύξει \nγῆ φυσίζοος, ἥ τε κατὰ κρατερόν περ ἐρύκει. \nὣς ὅρμαινε μένων:  ὃ δέ οἱ σχεδὸν ἦλθε τεθηπὼς \n", "content_type": "5-lines"}, {"text": "γούνων ἅψασθαι μεμαώς, περὶ δ' ἤθελε θυμῷ \nἐκφυγέειν θάνατόν τε κακὸν καὶ κῆρα μέλαιναν. \nἤτοι ὃ μὲν δόρυ μακρὸν ἀνέσχετο δῖος Ἀχιλλεὺς \nοὐτάμεναι μεμαώς, ὃ δ' ὑπέδραμε καὶ λάβε γούνων \nκύψας: ἐγχείη δ' ἄρ' ὑπὲρ νώτου ἐνὶ γαίῃ \n", "content_type": "5-lines"}, {"text": "ἔστη ἱεμένη χροὸς ἄμεναι ἀνδρομέοιο. \nαὐτὰρ ὃ τῇ ἑτέρῃ μὲν ἑλὼν ἐλλίσσετο γούνων, \nτῇ δ' ἑτέρῃ ἔχεν ἔγχος ἀκαχμένον οὐδὲ μεθίει:  \nκαί μιν φωνήσας ἔπεα πτερόεντα προσηύδα:  \nγουνοῦμαι σ' Ἀχιλεῦ:  σὺ δέ μ' αἴδεο καί μ' ἐλέησον:  \n", "content_type": "5-lines"}, {"text": "ἀντί τοί εἰμ' ἱκέταο διοτρεφὲς αἰδοίοιο:  \nπὰρ γὰρ σοὶ πρώτῳ πασάμην Δημήτερος ἀκτὴν \nἤματι τῷ ὅτε μ' εἷλες ἐϋκτιμένῃ ἐν ἀλωῇ, \nκαί μ' ἐπέρασσας ἄνευθεν ἄγων πατρός τε φίλων τε \nΛῆμνον ἐς ἠγαθέην, ἑκατόμβοιον δέ τοι ἦλφον. \n", "content_type": "5-lines"}, {"text": "νῦν δὲ λύμην τρὶς τόσσα πορών:  ἠὼς δέ μοί ἐστιν \nἥδε δυωδεκάτη, ὅτ' ἐς Ἴλιον εἰλήλουθα \nπολλὰ παθών:  νῦν αὖ με τεῇς ἐν χερσὶν ἔθηκε \nμοῖρ' ὀλοή:  μέλλω που ἀπεχθέσθαι Διὶ πατρί, \nὅς με σοὶ αὖτις δῶκε:  μινυνθάδιον δέ με μήτηρ \n", "content_type": "5-lines"}, {"text": "γείνατο Λαοθόη θυγάτηρ Ἄλταο γέροντος \nἌλτεω, ὃς Λελέγεσσι φιλοπτολέμοισιν ἀνάσσει \nΠήδασον αἰπήεσσαν ἔχων ἐπὶ Σατνιόεντι. \nτοῦ δ' ἔχε θυγατέρα Πρίαμος, πολλὰς δὲ καὶ ἄλλας: \nτῆς δὲ δύω γενόμεσθα, σὺ δ' ἄμφω δειροτομήσεις, \n", "content_type": "5-lines"}, {"text": "ἤτοι τὸν πρώτοισι μετὰ πρυλέεσσι δάμασσας \nἀντίθεον Πολύδωρον, ἐπεὶ βάλες ὀξέϊ δουρί:  \nνῦν δὲ δὴ ἐνθάδ' ἐμοὶ κακὸν ἔσσεται:  οὐ γὰρ ὀΐω \nσὰς χεῖρας φεύξεσθαι, ἐπεί ῥ' ἐπέλασσέ γε δαίμων. \nἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:  \n", "content_type": "5-lines"}, {"text": "μή με κτεῖν', ἐπεὶ οὐχ ὁμογάστριος Ἕκτορός εἰμι, \nὅς τοι ἑταῖρον ἔπεφνεν ἐνηέα τε κρατερόν τε. \nὣς ἄρα μιν Πριάμοιο προσηύδα φαίδιμος υἱὸς \nλισσόμενος ἐπέεσσιν, ἀμείλικτον δ' ὄπ' ἄκουσε:  \nνήπιε μή μοι ἄποινα πιφαύσκεο μηδ' ἀγόρευε:  \n", "content_type": "5-lines"}, {"text": "πρὶν μὲν γὰρ Πάτροκλον ἐπισπεῖν αἴσιμον ἦμαρ \nτόφρά τί μοι πεφιδέσθαι ἐνὶ φρεσὶ φίλτερον ἦεν \nΤρώων, καὶ πολλοὺς ζωοὺς ἕλον ἠδ' ἐπέρασσα:  \nνῦν δ' οὐκ ἔσθ' ὅς τις θάνατον φύγῃ ὅν κε θεός γε \nἸλίου προπάροιθεν ἐμῇς ἐν χερσὶ βάλῃσι \n", "content_type": "5-lines"}, {"text": "καὶ πάντων Τρώων, περὶ δ' αὖ Πριάμοιό γε παίδων. \nἀλλὰ φίλος θάνε καὶ σύ:  τί ἦ ὀλοφύρεαι οὕτως; \nκάτθανε καὶ Πάτροκλος, ὅ περ σέο πολλὸν ἀμείνων. \nοὐχ ὁράᾳς οἷος καὶ ἐγὼ καλός τε μέγας τε; \nπατρὸς δ' εἴμ' ἀγαθοῖο, θεὰ δέ με γείνατο μήτηρ:  \n", "content_type": "5-lines"}, {"text": "ἀλλ' ἔπι τοι καὶ ἐμοὶ θάνατος καὶ μοῖρα κραταιή:  \nἔσσεται ἢ ἠὼς ἢ δείλη ἢ μέσον ἦμαρ \nὁππότε τις καὶ ἐμεῖο Ἄρῃ ἐκ θυμὸν ἕληται \nἢ ὅ γε δουρὶ βαλὼν ἢ ἀπὸ νευρῆφιν ὀϊστῷ. \nὣς φάτο, τοῦ δ' αὐτοῦ λύτο γούνατα καὶ φίλον ἦτορ:  \n", "content_type": "5-lines"}, {"text": "ἔγχος μέν ῥ' ἀφέηκεν, ὃ δ' ἕζετο χεῖρε πετάσσας \nἀμφοτέρας: Ἀχιλεὺς δὲ ἐρυσσάμενος ξίφος ὀξὺ \nτύψε κατὰ κληῗδα παρ' αὐχένα, πᾶν δέ οἱ εἴσω \nδῦ ξίφος ἄμφηκες: ὃ δ' ἄρα πρηνὴς ἐπὶ γαίῃ \nκεῖτο ταθείς, ἐκ δ' αἷμα μέλαν ῥέε, δεῦε δὲ γαῖαν. \n", "content_type": "5-lines"}, {"text": "τὸν δ' Ἀχιλεὺς ποταμὸν δὲ λαβὼν ποδὸς ἧκε φέρεσθαι, \nκαί οἱ ἐπευχόμενος ἔπεα πτερόεντ' ἀγόρευεν:  \nἐνταυθοῖ νῦν κεῖσο μετ' ἰχθύσιν, οἵ σ' ὠτειλὴν \nαἷμ' ἀπολιχμήσονται ἀκηδέες: οὐδέ σε μήτηρ \nἐνθεμένη λεχέεσσι γοήσεται, ἀλλὰ Σκάμανδρος \n", "content_type": "5-lines"}, {"text": "οἴσει δινήεις εἴσω ἁλὸς εὐρέα κόλπον:  \nθρῴσκων τις κατὰ κῦμα μέλαιναν φρῖχ' ὑπαΐξει \nἰχθύς, ὅς κε φάγῃσι Λυκάονος ἀργέτα δημόν. \nφθείρεσθ' εἰς ὅ κεν ἄστυ κιχείομεν Ἰλίου ἱρῆς \nὑμεῖς μὲν φεύγοντες, ἐγὼ δ' ὄπιθεν κεραΐζων. \n", "content_type": "5-lines"}, {"text": "οὐδ' ὑμῖν ποταμός περ ἐΰρροος ἀργυροδίνης \nἀρκέσει, ᾧ δὴ δηθὰ πολέας ἱερεύετε ταύρους, \nζωοὺς δ' ἐν δίνῃσι καθίετε μώνυχας ἵππους. \nἀλλὰ καὶ ὧς ὀλέεσθε κακὸν μόρον, εἰς ὅ κε πάντες \nτίσετε Πατρόκλοιο φόνον καὶ λοιγὸν Ἀχαιῶν, \n", "content_type": "5-lines"}, {"text": "οὓς ἐπὶ νηυσὶ θοῇσιν ἐπέφνετε νόσφιν ἐμεῖο. \nὣς ἄρ' ἔφη, ποταμὸς δὲ χολώσατο κηρόθι μᾶλλον, \nὅρμηνεν δ' ἀνὰ θυμὸν ὅπως παύσειε πόνοιο \nδῖον Ἀχιλλῆα, Τρώεσσι δὲ λοιγὸν ἀλάλκοι. \nτόφρα δὲ Πηλέος υἱὸς ἔχων δολιχόσκιον ἔγχος \n", "content_type": "5-lines"}, {"text": "Ἀστεροπαίῳ ἐπᾶλτο κατακτάμεναι μενεαίνων \nυἱέϊ Πηλεγόνος: τὸν δ' Ἀξιὸς εὐρυρέεθρος \nγείνατο καὶ Περίβοια Ἀκεσσαμενοῖο θυγατρῶν \nπρεσβυτάτη:  τῇ γάρ ῥα μίγη ποταμὸς βαθυδίνης. \nτῷ ῥ' Ἀχιλεὺς ἐπόρουσεν, ὃ δ' ἀντίος ἐκ ποταμοῖο \n", "content_type": "5-lines"}, {"text": "ἔστη ἔχων δύο δοῦρε:  μένος δέ οἱ ἐν φρεσὶ θῆκε \nΞάνθος, ἐπεὶ κεχόλωτο δαϊκταμένων αἰζηῶν, \nτοὺς Ἀχιλεὺς ἐδάϊζε κατὰ ῥόον οὐδ' ἐλέαιρεν. \nοἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες, \nτὸν πρότερος προσέειπε ποδάρκης δῖος Ἀχιλλεύς: \n", "content_type": "5-lines"}, {"text": "τίς πόθεν εἰς ἀνδρῶν ὅ μευ ἔτλης ἀντίος ἐλθεῖν; \nδυστήνων δέ τε παῖδες ἐμῷ μένει ἀντιόωσι. \nτὸν δ' αὖ Πηλεγόνος προσεφώνεε φαίδιμος υἱός: \nΠηλεΐδη μεγάθυμε τί ἦ γενεὴν ἐρεείνεις; \nεἴμ' ἐκ Παιονίης ἐριβώλου τηλόθ' ἐούσης \n", "content_type": "5-lines"}, {"text": "Παίονας ἄνδρας ἄγων δολιχεγχέας: ἥδε δέ μοι νῦν \nἠὼς ἑνδεκάτη ὅτε Ἴλιον εἰλήλουθα. \nαὐτὰρ ἐμοὶ γενεὴ ἐξ Ἀξιοῦ εὐρὺ ῥέοντος \nἈξιοῦ, ὃς κάλλιστον ὕδωρ ἐπὶ γαῖαν ἵησιν, \nὃς τέκε Πηλεγόνα κλυτὸν ἔγχεϊ:  τὸν δ' ἐμέ φασι \n", "content_type": "5-lines"}, {"text": "γείνασθαι:  νῦν αὖτε μαχώμεθα φαίδιμ' Ἀχιλλεῦ. \nὣς φάτ' ἀπειλήσας, ὃ δ' ἀνέσχετο δῖος Ἀχιλλεὺς \nΠηλιάδα μελίην:  ὃ δ' ἁμαρτῇ δούρασιν ἀμφὶς \nἥρως Ἀστεροπαῖος, ἐπεὶ περιδέξιος ἦεν. \nκαί ῥ' ἑτέρῳ μὲν δουρὶ σάκος βάλεν, οὐδὲ διὰ πρὸ \n", "content_type": "5-lines"}, {"text": "ῥῆξε σάκος: χρυσὸς γὰρ ἐρύκακε δῶρα θεοῖο:  \nτῷ δ' ἑτέρῳ μιν πῆχυν ἐπιγράβδην βάλε χειρὸς \nδεξιτερῆς, σύτο δ' αἷμα κελαινεφές: ἣ δ' ὑπὲρ αὐτοῦ \nγαίῃ ἐνεστήρικτο λιλαιομένη χροὸς ἆσαι. \nδεύτερος αὖτ' Ἀχιλεὺς μελίην ἰθυπτίωνα \n", "content_type": "5-lines"}, {"text": "Ἀστεροπαίῳ ἐφῆκε κατακτάμεναι μενεαίνων. \nκαὶ τοῦ μέν ῥ' ἀφάμαρτεν, ὃ δ' ὑψηλὴν βάλεν ὄχθην, \nμεσσοπαγὲς δ' ἄρ' ἔθηκε κατ' ὄχθης μείλινον ἔγχος. \nΠηλεΐδης δ' ἄορ ὀξὺ ἐρυσσάμενος παρὰ μηροῦ \nἆλτ' ἐπί οἱ μεμαώς: ὃ δ' ἄρα μελίην Ἀχιλῆος \n", "content_type": "5-lines"}, {"text": "οὐ δύνατ' ἐκ κρημνοῖο ἐρύσσαι χειρὶ παχείῃ. \nτρὶς μέν μιν πελέμιξεν ἐρύσσασθαι μενεαίνων, \nτρὶς δὲ μεθῆκε βίης: τὸ δὲ τέτρατον ἤθελε θυμῷ \nἆξαι ἐπιγνάμψας δόρυ μείλινον Αἰακίδαο, \nἀλλὰ πρὶν Ἀχιλεὺς σχεδὸν ἄορι θυμὸν ἀπηύρα. \n", "content_type": "5-lines"}, {"text": "γαστέρα γάρ μιν τύψε παρ' ὀμφαλόν, ἐκ δ' ἄρα πᾶσαι \nχύντο χαμαὶ χολάδες: τὸν δὲ σκότος ὄσσε κάλυψεν \nἀσθμαίνοντ':  Ἀχιλεὺς δ' ἄρ' ἐνὶ στήθεσσιν ὀρούσας \nτεύχεά τ' ἐξενάριξε καὶ εὐχόμενος ἔπος ηὔδα:  \nκεῖσ' οὕτως: χαλεπόν τοι ἐρισθενέος Κρονίωνος \n", "content_type": "5-lines"}, {"text": "παισὶν ἐριζέμεναι ποταμοῖό περ ἐκγεγαῶτι. \nφῆσθα σὺ μὲν ποταμοῦ γένος ἔμμεναι εὐρὺ ῥέοντος, \nαὐτὰρ ἐγὼ γενεὴν μεγάλου Διὸς εὔχομαι εἶναι. \nτίκτέ μ' ἀνὴρ πολλοῖσιν ἀνάσσων Μυρμιδόνεσσι \nΠηλεὺς Αἰακίδης: ὃ δ' ἄρ' Αἰακὸς ἐκ Διὸς ἦεν. \n", "content_type": "5-lines"}, {"text": "τὼ κρείσσων μὲν Ζεὺς ποταμῶν ἁλιμυρηέντων, \nκρείσσων αὖτε Διὸς γενεὴ ποταμοῖο τέτυκται. \nκαὶ γὰρ σοὶ ποταμός γε πάρα μέγας, εἰ δύναταί τι \nχραισμεῖν:  ἀλλ' οὐκ ἔστι Διὶ Κρονίωνι μάχεσθαι, \nτῷ οὐδὲ κρείων Ἀχελώϊος ἰσοφαρίζει, \n", "content_type": "5-lines"}, {"text": "οὐδὲ βαθυρρείταο μέγα σθένος Ὠκεανοῖο, \nἐξ οὗ περ πάντες ποταμοὶ καὶ πᾶσα θάλασσα \nκαὶ πᾶσαι κρῆναι καὶ φρείατα μακρὰ νάουσιν:  \nἀλλὰ καὶ ὃς δείδοικε Διὸς μεγάλοιο κεραυνὸν \nδεινήν τε βροντήν, ὅτ' ἀπ' οὐρανόθεν σμαραγήσῃ. \n", "content_type": "5-lines"}, {"text": "ἦ ῥα, καὶ ἐκ κρημνοῖο ἐρύσσατο χάλκεον ἔγχος, \nτὸν δὲ κατ' αὐτόθι λεῖπεν, ἐπεὶ φίλον ἦτορ ἀπηύρα, \nκείμενον ἐν ψαμάθοισι, δίαινε δέ μιν μέλαν ὕδωρ. \nτὸν μὲν ἄρ' ἐγχέλυές τε καὶ ἰχθύες ἀμφεπένοντο \nδημὸν ἐρεπτόμενοι ἐπινεφρίδιον κείροντες: \n", "content_type": "5-lines"}, {"text": "αὐτὰρ ὃ βῆ ῥ' ἰέναι μετὰ Παίονας ἱπποκορυστάς, \nοἵ ῥ' ἔτι πὰρ ποταμὸν πεφοβήατο δινήεντα, \nὡς εἶδον τὸν ἄριστον ἐνὶ κρατερῇ ὑσμίνῃ \nχέρσ' ὕπο Πηλεΐδαο καὶ ἄορι ἶφι δαμέντα. \nἔνθ' ἕλε Θερσίλοχόν τε Μύδωνά τε Ἀστύπυλόν τε \n", "content_type": "5-lines"}, {"text": "Μνῆσόν τε Θρασίον τε καὶ Αἴνιον ἠδ' Ὀφελέστην:  \nκαί νύ κ' ἔτι πλέονας κτάνε Παίονας ὠκὺς Ἀχιλλεύς, \nεἰ μὴ χωσάμενος προσέφη ποταμὸς βαθυδίνης \nἀνέρι εἰσάμενος, βαθέης δ' ἐκ φθέγξατο δίνης: \nὦ Ἀχιλεῦ, περὶ μὲν κρατέεις, περὶ δ' αἴσυλα ῥέζεις \n", "content_type": "5-lines"}, {"text": "ἀνδρῶν:  αἰεὶ γάρ τοι ἀμύνουσιν θεοὶ αὐτοί. \nεἴ τοι Τρῶας ἔδωκε Κρόνου παῖς πάντας ὀλέσσαι, \nἐξ ἐμέθεν γ' ἐλάσας πεδίον κάτα μέρμερα ῥέζε:  \nπλήθει γὰρ δή μοι νεκύων ἐρατεινὰ ῥέεθρα, \nοὐδέ τί πῃ δύναμαι προχέειν ῥόον εἰς ἅλα δῖαν \n", "content_type": "5-lines"}, {"text": "στεινόμενος νεκύεσσι, σὺ δὲ κτείνεις ἀϊδήλως. \nἀλλ' ἄγε δὴ καὶ ἔασον:  ἄγη μ' ἔχει ὄρχαμε λαῶν. \nτὸν δ' ἀπαμειβόμενος προσέφη πόδας ὠκὺς Ἀχιλλεύς: \nἔσται ταῦτα Σκάμανδρε διοτρεφές, ὡς σὺ κελεύεις. \nΤρῶας δ' οὐ πρὶν λήξω ὑπερφιάλους ἐναρίζων, \n", "content_type": "5-lines"}, {"text": "πρὶν ἔλσαι κατὰ ἄστυ καὶ Ἕκτορι πειρηθῆναι \nἀντιβίην, ἤ κέν με δαμάσσεται, ἦ κεν ἐγὼ τόν. \nὣς εἰπὼν Τρώεσσιν ἐπέσσυτο δαίμονι ἶσος: \nκαὶ τότ' Ἀπόλλωνα προσέφη ποταμὸς βαθυδίνης: \nὢ πόποι ἀργυρότοξε Διὸς τέκος οὐ σύ γε βουλὰς \n", "content_type": "5-lines"}, {"text": "εἰρύσαο Κρονίωνος, ὅ τοι μάλα πόλλ' ἐπέτελλε \nΤρωσὶ παρεστάμεναι καὶ ἀμύνειν, εἰς ὅ κεν ἔλθῃ \nδείελος ὀψὲ δύων, σκιάσῃ δ' ἐρίβωλον ἄρουραν. \nἦ, καὶ Ἀχιλλεὺς μὲν δουρικλυτὸς ἔνθορε μέσσῳ \nκρημνοῦ ἀπαΐξας: ὃ δ' ἐπέσσυτο οἴδματι θύων, \n", "content_type": "5-lines"}, {"text": "πάντα δ' ὄρινε ῥέεθρα κυκώμενος, ὦσε δὲ νεκροὺς \nπολλούς, οἵ ῥα κατ' αὐτὸν ἅλις ἔσαν, οὓς κτάν' Ἀχιλλεύς \nτοὺς ἔκβαλλε θύραζε μεμυκὼς ἠΰτε ταῦρος \nχέρσον δέ:  ζωοὺς δὲ σάω κατὰ καλὰ ῥέεθρα, \nκρύπτων ἐν δίνῃσι βαθείῃσιν μεγάλῃσι. \n", "content_type": "5-lines"}, {"text": "δεινὸν δ' ἀμφ' Ἀχιλῆα κυκώμενον ἵστατο κῦμα, \nὤθει δ' ἐν σάκεϊ πίπτων ῥόος: οὐδὲ πόδεσσιν \nεἶχε στηρίξασθαι:  ὃ δὲ πτελέην ἕλε χερσὶν \nεὐφυέα μεγάλην:  ἣ δ' ἐκ ῥιζῶν ἐριποῦσα \nκρημνὸν ἅπαντα διῶσεν, ἐπέσχε δὲ καλὰ ῥέεθρα \n", "content_type": "5-lines"}, {"text": "ὄζοισιν πυκινοῖσι, γεφύρωσεν δέ μιν αὐτὸν \nεἴσω πᾶσ' ἐριποῦσ':  ὃ δ' ἄρ' ἐκ δίνης ἀνορούσας \nἤϊξεν πεδίοιο ποσὶ κραιπνοῖσι πέτεσθαι \nδείσας: οὐδέ τ' ἔληγε θεὸς μέγας, ὦρτο δ' ἐπ' αὐτῷ \nἀκροκελαινιόων, ἵνα μιν παύσειε πόνοιο \n", "content_type": "5-lines"}, {"text": "δῖον Ἀχιλλῆα, Τρώεσσι δὲ λοιγὸν ἀλάλκοι. \nΠηλεΐδης δ' ἀπόρουσεν ὅσον τ' ἐπὶ δουρὸς ἐρωή, \nαἰετοῦ οἴματ' ἔχων μέλανος τοῦ θηρητῆρος, \nὅς θ' ἅμα κάρτιστός τε καὶ ὤκιστος πετεηνῶν:  \nτῷ ἐϊκὼς ἤϊξεν, ἐπὶ στήθεσσι δὲ χαλκὸς \n", "content_type": "5-lines"}, {"text": "σμερδαλέον κονάβιζεν:  ὕπαιθα δὲ τοῖο λιασθεὶς \nφεῦγ', ὃ δ' ὄπισθε ῥέων ἕπετο μεγάλῳ ὀρυμαγδῷ. \nὡς δ' ὅτ' ἀνὴρ ὀχετηγὸς ἀπὸ κρήνης μελανύδρου \nἂμ φυτὰ καὶ κήπους ὕδατι ῥόον ἡγεμονεύῃ \nχερσὶ μάκελλαν ἔχων, ἀμάρης ἐξ ἔχματα βάλλων:  \n", "content_type": "5-lines"}, {"text": "τοῦ μέν τε προρέοντος ὑπὸ ψηφῖδες ἅπασαι \nὀχλεῦνται:  τὸ δέ τ' ὦκα κατειβόμενον κελαρύζει \nχώρῳ ἔνι προαλεῖ, φθάνει δέ τε καὶ τὸν ἄγοντα:  \nὣς αἰεὶ Ἀχιλῆα κιχήσατο κῦμα ῥόοιο \nκαὶ λαιψηρὸν ἐόντα:  θεοὶ δέ τε φέρτεροι ἀνδρῶν. \n", "content_type": "5-lines"}, {"text": "ὁσσάκι δ' ὁρμήσειε ποδάρκης δῖος Ἀχιλλεὺς \nστῆναι ἐναντίβιον καὶ γνώμεναι εἴ μιν ἅπαντες \nἀθάνατοι φοβέουσι, τοὶ οὐρανὸν εὐρὺν ἔχουσι, \nτοσσάκι μιν μέγα κῦμα διιπετέος ποταμοῖο \nπλάζ' ὤμους καθύπερθεν:  ὃ δ' ὑψόσε ποσσὶν ἐπήδα \n", "content_type": "5-lines"}, {"text": "θυμῷ ἀνιάζων:  ποταμὸς δ' ὑπὸ γούνατ' ἐδάμνα \nλάβρος ὕπαιθα ῥέων, κονίην δ' ὑπέρεπτε ποδοῖιν. \nΠηλεΐδης δ' ᾤμωξεν ἰδὼν εἰς οὐρανὸν εὐρύν:  \nΖεῦ πάτερ ὡς οὔ τίς με θεῶν ἐλεεινὸν ὑπέστη \nἐκ ποταμοῖο σαῶσαι:  ἔπειτα δὲ καί τι πάθοιμι. \n", "content_type": "5-lines"}, {"text": "ἄλλος δ' οὔ τις μοι τόσον αἴτιος Οὐρανιώνων, \nἀλλὰ φίλη μήτηρ, ἥ με ψεύδεσσιν ἔθελγεν:  \nἥ μ' ἔφατο Τρώων ὑπὸ τείχεϊ θωρηκτάων \nλαιψηροῖς ὀλέεσθαι Ἀπόλλωνος βελέεσσιν. \nὥς μ' ὄφελ' Ἕκτωρ κτεῖναι ὃς ἐνθάδε γ' ἔτραφ' ἄριστος: \n", "content_type": "5-lines"}, {"text": "τώ κ' ἀγαθὸς μὲν ἔπεφν', ἀγαθὸν δέ κεν ἐξενάριξε:  \nνῦν δέ με λευγαλέῳ θανάτῳ εἵμαρτο ἁλῶναι \nἐρχθέντ' ἐν μεγάλῳ ποταμῷ ὡς παῖδα συφορβόν, \nὅν ῥά τ' ἔναυλος ἀποέρσῃ χειμῶνι περῶντα. \nὣς φάτο, τῷ δὲ μάλ' ὦκα Ποσειδάων καὶ Ἀθήνη \n", "content_type": "5-lines"}, {"text": "στήτην ἐγγὺς ἰόντε, δέμας δ' ἄνδρεσσιν ἐΐκτην, \nχειρὶ δὲ χεῖρα λαβόντες ἐπιστώσαντ' ἐπέεσσι. \nτοῖσι δὲ μύθων ἦρχε Ποσειδάων ἐνοσίχθων:  \nΠηλεΐδη μήτ' ἄρ τι λίην τρέε μήτέ τι τάρβει:  \nτοίω γάρ τοι νῶϊ θεῶν ἐπιταρρόθω εἰμὲν \n", "content_type": "5-lines"}, {"text": "Ζηνὸς ἐπαινήσαντος ἐγὼ καὶ Παλλὰς Ἀθήνη:  \nὡς οὔ τοι ποταμῷ γε δαμήμεναι αἴσιμόν ἐστιν, \nἀλλ' ὅδε μὲν τάχα λωφήσει, σὺ δὲ εἴσεαι αὐτός: \nαὐτάρ τοι πυκινῶς ὑποθησόμεθ' αἴ κε πίθηαι:  \nμὴ πρὶν παύειν χεῖρας ὁμοιΐου πολέμοιο \n", "content_type": "5-lines"}, {"text": "πρὶν κατὰ Ἰλιόφι κλυτὰ τείχεα λαὸν ἐέλσαι \nΤρωϊκόν, ὅς κε φύγῃσι:  σὺ δ' Ἕκτορι θυμὸν ἀπούρας \nἂψ ἐπὶ νῆας ἴμεν:  δίδομεν δέ τοι εὖχος ἀρέσθαι. \nτὼ μὲν ἄρ' ὣς εἰπόντε μετ' ἀθανάτους ἀπεβήτην:  \nαὐτὰρ ὃ βῆ, μέγα γάρ ῥα θεῶν ὄτρυνεν ἐφετμή, \n", "content_type": "5-lines"}, {"text": "ἐς πεδίον:  τὸ δὲ πᾶν πλῆθ' ὕδατος ἐκχυμένοιο, \nπολλὰ δὲ τεύχεα καλὰ δαὶ κταμένων αἰζηῶν \nπλῶον καὶ νέκυες: τοῦ δ' ὑψόσε γούνατ' ἐπήδα \nπρὸς ῥόον ἀΐσσοντος ἀν' ἰθύν, οὐδέ μιν ἴσχεν \nεὐρὺ ῥέων ποταμός: μέγα γὰρ σθένος ἔμβαλ' Ἀθήνη. \n", "content_type": "5-lines"}, {"text": "οὐδὲ Σκάμανδρος ἔληγε τὸ ὃν μένος, ἀλλ' ἔτι μᾶλλον \nχώετο Πηλεΐωνι, κόρυσσε δὲ κῦμα ῥόοιο \nὑψόσ' ἀειρόμενος, Σιμόεντι δὲ κέκλετ' ἀΰσας: \nφίλε κασίγνητε σθένος ἀνέρος ἀμφότεροί περ \nσχῶμεν, ἐπεὶ τάχα ἄστυ μέγα Πριάμοιο ἄνακτος \n", "content_type": "5-lines"}, {"text": "ἐκπέρσει, Τρῶες δὲ κατὰ μόθον οὐ μενέουσιν. \nἀλλ' ἐπάμυνε τάχιστα, καὶ ἐμπίπληθι ῥέεθρα \nὕδατος ἐκ πηγέων, πάντας δ' ὀρόθυνον ἐναύλους, \nἵστη δὲ μέγα κῦμα, πολὺν δ' ὀρυμαγδὸν ὄρινε \nφιτρῶν καὶ λάων, ἵνα παύσομεν ἄγριον ἄνδρα \n", "content_type": "5-lines"}, {"text": "ὃς δὴ νῦν κρατέει, μέμονεν δ' ὅ γε ἶσα θεοῖσι. \nφημὶ γὰρ οὔτε βίην χραισμησέμεν οὔτέ τι εἶδος \nοὔτε τὰ τεύχεα καλά, τά που μάλα νειόθι λίμνης \nκείσεθ' ὑπ' ἰλύος κεκαλυμμένα:  κὰδ δέ μιν αὐτὸν \nεἰλύσω ψαμάθοισιν ἅλις χέραδος περιχεύας \n", "content_type": "5-lines"}, {"text": "μυρίον, οὐδέ οἱ ὀστέ' ἐπιστήσονται Ἀχαιοὶ \nἀλλέξαι:  τόσσην οἱ ἄσιν καθύπερθε καλύψω. \nαὐτοῦ οἱ καὶ σῆμα τετεύξεται, οὐδέ τί μιν χρεὼ \nἔσται τυμβοχόης, ὅτε μιν θάπτωσιν Ἀχαιοί. \nἦ, καὶ ἐπῶρτ' Ἀχιλῆϊ κυκώμενος ὑψόσε θύων \n", "content_type": "5-lines"}, {"text": "μορμύρων ἀφρῷ τε καὶ αἵματι καὶ νεκύεσσι. \nπορφύρεον δ' ἄρα κῦμα διιπετέος ποταμοῖο \nἵστατ' ἀειρόμενον, κατὰ δ' ᾕρεε Πηλεΐωνα:  \nἭρη δὲ μέγ' ἄϋσε περιδείσασ' Ἀχιλῆϊ \nμή μιν ἀποέρσειε μέγας ποταμὸς βαθυδίνης, \n", "content_type": "5-lines"}, {"text": "αὐτίκα δ' Ἥφαιστον προσεφώνεεν ὃν φίλον υἱόν:  \nὄρσεο κυλλοπόδιον ἐμὸν τέκος: ἄντα σέθεν γὰρ \nΞάνθον δινήεντα μάχῃ ἠΐσκομεν εἶναι:  \nἀλλ' ἐπάμυνε τάχιστα, πιφαύσκεο δὲ φλόγα πολλήν. \nαὐτὰρ ἐγὼ Ζεφύροιο καὶ ἀργεστᾶο Νότοιο \n", "content_type": "5-lines"}, {"text": "εἴσομαι ἐξ ἁλόθεν χαλεπὴν ὄρσουσα θύελλαν, \nἥ κεν ἀπὸ Τρώων κεφαλὰς καὶ τεύχεα κήαι \nφλέγμα κακὸν φορέουσα:  σὺ δὲ Ξάνθοιο παρ' ὄχθας \nδένδρεα καῖ', ἐν δ' αὐτὸν ἵει πυρί:  μὴ δέ σε πάμπαν \nμειλιχίοις ἐπέεσσιν ἀποτρεπέτω καὶ ἀρειῇ:  \n", "content_type": "5-lines"}, {"text": "μὴ δὲ πρὶν ἀπόπαυε τεὸν μένος, ἀλλ' ὁπότ' ἂν δὴ \nφθέγξομ' ἐγὼν ἰάχουσα, τότε σχεῖν ἀκάματον πῦρ. \nὣς ἔφαθ', Ἥφαιστος δὲ τιτύσκετο θεσπιδαὲς πῦρ. \nπρῶτα μὲν ἐν πεδίῳ πῦρ δαίετο, καῖε δὲ νεκροὺς \nπολλούς, οἵ ῥα κατ' αὐτὸν ἅλις ἔσαν, οὓς κτάν' Ἀχιλλεύς: \n", "content_type": "5-lines"}, {"text": "πᾶν δ' ἐξηράνθη πεδίον, σχέτο δ' ἀγλαὸν ὕδωρ. \nὡς δ' ὅτ' ὀπωρινὸς Βορέης νεοαρδέ' ἀλωὴν \nαἶψ' ἀγξηράνῃ:  χαίρει δέ μιν ὅς τις ἐθείρῃ:  \nὣς ἐξηράνθη πεδίον πᾶν, κὰδ δ' ἄρα νεκροὺς \nκῆεν:  ὃ δ' ἐς ποταμὸν τρέψε φλόγα παμφανόωσαν. \n", "content_type": "5-lines"}, {"text": "καίοντο πτελέαι τε καὶ ἰτέαι ἠδὲ μυρῖκαι, \nκαίετο δὲ λωτός τε ἰδὲ θρύον ἠδὲ κύπειρον, \nτὰ περὶ καλὰ ῥέεθρα ἅλις ποταμοῖο πεφύκει:  \nτείροντ' ἐγχέλυές τε καὶ ἰχθύες οἳ κατὰ δίνας, \nοἳ κατὰ καλὰ ῥέεθρα κυβίστων ἔνθα καὶ ἔνθα \n", "content_type": "5-lines"}, {"text": "πνοιῇ τειρόμενοι πολυμήτιος Ἡφαίστοιο. \nκαίετο δ' ἲς ποταμοῖο ἔπος τ' ἔφατ' ἔκ τ' ὀνόμαζεν:  \nἭφαιστ', οὔ τις σοί γε θεῶν δύνατ' ἀντιφερίζειν, \nοὐδ' ἂν ἐγὼ σοί γ' ὧδε πυρὶ φλεγέθοντι μαχοίμην. \nλῆγ' ἔριδος, Τρῶας δὲ καὶ αὐτίκα δῖος Ἀχιλλεὺς \n", "content_type": "5-lines"}, {"text": "ἄστεος ἐξελάσειε:  τί μοι ἔριδος καὶ ἀρωγῆς; \nφῆ πυρὶ καιόμενος, ἀνὰ δ' ἔφλυε καλὰ ῥέεθρα. \nὡς δὲ λέβης ζεῖ ἔνδον ἐπειγόμενος πυρὶ πολλῷ \nκνίσην μελδόμενος ἁπαλοτρεφέος σιάλοιο \nπάντοθεν ἀμβολάδην, ὑπὸ δὲ ξύλα κάγκανα κεῖται, \n", "content_type": "5-lines"}, {"text": "ὣς τοῦ καλὰ ῥέεθρα πυρὶ φλέγετο, ζέε δ' ὕδωρ:  \nοὐδ' ἔθελε προρέειν, ἀλλ' ἴσχετο:  τεῖρε δ' ἀϋτμὴ \nἩφαίστοιο βίηφι πολύφρονος. αὐτὰρ ὅ γ' Ἥρην \nπολλὰ λισσόμενος ἔπεα πτερόεντα προσηύδα:  \nἭρη τίπτε σὸς υἱὸς ἐμὸν ῥόον ἔχραε κήδειν \n", "content_type": "5-lines"}, {"text": "ἐξ ἄλλων; οὐ μέν τοι ἐγὼ τόσον αἴτιός εἰμι \nὅσσον οἱ ἄλλοι πάντες, ὅσοι Τρώεσσιν ἀρωγοί. \nἀλλ' ἤτοι μὲν ἐγὼν ἀποπαύσομαι εἰ σὺ κελεύεις, \nπαυέσθω δὲ καὶ οὗτος: ἐγὼ δ' ἐπὶ καὶ τόδ' ὀμοῦμαι, \nμή ποτ' ἐπὶ Τρώεσσιν ἀλεξήσειν κακὸν ἦμαρ, \n", "content_type": "5-lines"}, {"text": "μὴ δ' ὁπότ' ἂν Τροίη μαλερῷ πυρὶ πᾶσα δάηται \nκαιομένη, καίωσι δ' ἀρήϊοι υἷες Ἀχαιῶν. \nαὐτὰρ ἐπεὶ τό γ' ἄκουσε θεὰ λευκώλενος Ἥρη, \nαὐτίκ' ἄρ' Ἥφαιστον προσεφώνεεν ὃν φίλον υἱόν:  \nἭφαιστε σχέο τέκνον ἀγακλεές: οὐ γὰρ ἔοικεν \n", "content_type": "5-lines"}, {"text": "ἀθάνατον θεὸν ὧδε βροτῶν ἕνεκα στυφελίζειν. \nὣς ἔφαθ', Ἥφαιστος δὲ κατέσβεσε θεσπιδαὲς πῦρ, \nἄψορρον δ' ἄρα κῦμα κατέσσυτο καλὰ ῥέεθρα. \nαὐτὰρ ἐπεὶ Ξάνθοιο δάμη μένος, οἳ μὲν ἔπειτα \nπαυσάσθην, Ἥρη γὰρ ἐρύκακε χωομένη περ:  \n", "content_type": "5-lines"}, {"text": "ἐν δ' ἄλλοισι θεοῖσιν ἔρις πέσε βεβριθυῖα \nἀργαλέη, δίχα δέ σφιν ἐνὶ φρεσὶ θυμὸς ἄητο:  \nσὺν δ' ἔπεσον μεγάλῳ πατάγῳ, βράχε δ' εὐρεῖα χθών, \nἀμφὶ δὲ σάλπιγξεν μέγας οὐρανός. ἄϊε δὲ Ζεὺς \nἥμενος Οὐλύμπῳ:  ἐγέλασσε δέ οἱ φίλον ἦτορ \n", "content_type": "5-lines"}, {"text": "γηθοσύνῃ, ὅθ' ὁρᾶτο θεοὺς ἔριδι ξυνιόντας. \nἔνθ' οἵ γ' οὐκέτι δηρὸν ἀφέστασαν:  ἦρχε γὰρ Ἄρης \nῥινοτόρος, καὶ πρῶτος Ἀθηναίῃ ἐπόρουσε \nχάλκεον ἔγχος ἔχων, καὶ ὀνείδειον φάτο μῦθον:  \nτίπτ' αὖτ' ὦ κυνάμυια θεοὺς ἔριδι ξυνελαύνεις \n", "content_type": "5-lines"}, {"text": "θάρσος ἄητον ἔχουσα, μέγας δέ σε θυμὸς ἀνῆκεν; \nἦ οὐ μέμνῃ ὅτε Τυδεΐδην Διομήδε' ἀνῆκας \nοὐτάμεναι, αὐτὴ δὲ πανόψιον ἔγχος ἑλοῦσα \nἰθὺς ἐμεῦ ὦσας, διὰ δὲ χρόα καλὸν ἔδαψας; \nτώ σ' αὖ νῦν ὀΐω ἀποτισέμεν ὅσσα ἔοργας. \n", "content_type": "5-lines"}, {"text": "ὣς εἰπὼν οὔτησε κατ' αἰγίδα θυσσανόεσσαν \nσμερδαλέην, ἣν οὐδὲ Διὸς δάμνησι κεραυνός: \nτῇ μιν Ἄρης οὔτησε μιαιφόνος ἔγχεϊ μακρῷ. \nἣ δ' ἀναχασσαμένη λίθον εἵλετο χειρὶ παχείῃ \nκείμενον ἐν πεδίῳ μέλανα τρηχύν τε μέγαν τε, \n", "content_type": "5-lines"}, {"text": "τόν ῥ' ἄνδρες πρότεροι θέσαν ἔμμεναι οὖρον ἀρούρης: \nτῷ βάλε θοῦρον Ἄρηα κατ' αὐχένα, λῦσε δὲ γυῖα. \nἑπτὰ δ' ἐπέσχε πέλεθρα πεσών, ἐκόνισε δὲ χαίτας, \nτεύχεά τ' ἀμφαράβησε:  γέλασσε δὲ Παλλὰς Ἀθήνη, \nκαί οἱ ἐπευχομένη ἔπεα πτερόεντα προσηύδα:  \n", "content_type": "5-lines"}, {"text": "νηπύτι' οὐδέ νύ πώ περ ἐπεφράσω ὅσσον ἀρείων \nεὔχομ' ἐγὼν ἔμεναι, ὅτι μοι μένος ἰσοφαρίζεις. \nοὕτω κεν τῆς μητρὸς ἐρινύας ἐξαποτίνοις, \nἥ τοι χωομένη κακὰ μήδεται οὕνεκ' Ἀχαιοὺς \nκάλλιπες, αὐτὰρ Τρωσὶν ὑπερφιάλοισιν ἀμύνεις. \n", "content_type": "5-lines"}, {"text": "ὣς ἄρα φωνήσασα πάλιν τρέπεν ὄσσε φαεινώ:  \nτὸν δ' ἄγε χειρὸς ἑλοῦσα Διὸς θυγάτηρ Ἀφροδίτη \nπυκνὰ μάλα στενάχοντα:  μόγις δ' ἐσαγείρετο θυμόν. \nτὴν δ' ὡς οὖν ἐνόησε θεὰ λευκώλενος Ἥρη, \nαὐτίκ' Ἀθηναίην ἔπεα πτερόεντα προσηύδα:  \n", "content_type": "5-lines"}, {"text": "ὢ πόποι αἰγιόχοιο Διὸς τέκος Ἀτρυτώνη \nκαὶ δ' αὖθ' ἡ κυνάμυια ἄγει βροτολοιγὸν Ἄρηα \nδηΐου ἐκ πολέμοιο κατὰ κλόνον:  ἀλλὰ μέτελθε. \nὣς φάτ', Ἀθηναίη δὲ μετέσσυτο, χαῖρε δὲ θυμῷ, \nκαί ῥ' ἐπιεισαμένη πρὸς στήθεα χειρὶ παχείῃ \n", "content_type": "5-lines"}, {"text": "ἤλασε:  τῆς δ' αὐτοῦ λύτο γούνατα καὶ φίλον ἦτορ. \nτὼ μὲν ἄρ' ἄμφω κεῖντο ἐπὶ χθονὶ πουλυβοτείρῃ, \nἣ δ' ἄρ' ἐπευχομένη ἔπεα πτερόεντ' ἀγόρευε:  \nτοιοῦτοι νῦν πάντες ὅσοι Τρώεσσιν ἀρωγοὶ \nεἶεν, ὅτ' Ἀργείοισι μαχοίατο θωρηκτῇσιν, \n", "content_type": "5-lines"}, {"text": "ὧδέ τε θαρσαλέοι καὶ τλήμονες, ὡς Ἀφροδίτη \nἦλθεν Ἄρῃ ἐπίκουρος ἐμῷ μένει ἀντιόωσα:  \nτώ κεν δὴ πάλαι ἄμμες ἐπαυσάμεθα πτολέμοιο \nἸλίου ἐκπέρσαντες ἐϋκτίμενον πτολίεθρον. \nὣς φάτο, μείδησεν δὲ θεὰ λευκώλενος Ἥρη. \n", "content_type": "5-lines"}, {"text": "αὐτὰρ Ἀπόλλωνα προσέφη κρείων ἐνοσίχθων:  \nΦοῖβε τί ἢ δὴ νῶϊ διέσταμεν; οὐδὲ ἔοικεν \nἀρξάντων ἑτέρων:  τὸ μὲν αἴσχιον αἴ κ' ἀμαχητὶ \nἴομεν Οὔλυμπον δὲ Διὸς ποτὶ χαλκοβατὲς δῶ. \nἄρχε:  σὺ γὰρ γενεῆφι νεώτερος: οὐ γὰρ ἔμοιγε \n", "content_type": "5-lines"}, {"text": "καλόν, ἐπεὶ πρότερος γενόμην καὶ πλείονα οἶδα. \nνηπύτι' ὡς ἄνοον κραδίην ἔχες: οὐδέ νυ τῶν περ \nμέμνηαι ὅσα δὴ πάθομεν κακὰ Ἴλιον ἀμφὶ \nμοῦνοι νῶϊ θεῶν, ὅτ' ἀγήνορι Λαομέδοντι \nπὰρ Διὸς ἐλθόντες θητεύσαμεν εἰς ἐνιαυτὸν \n", "content_type": "5-lines"}, {"text": "μισθῷ ἔπι ῥητῷ:  ὃ δὲ σημαίνων ἐπέτελλεν. \nἤτοι ἐγὼ Τρώεσσι πόλιν πέρι τεῖχος ἔδειμα \nεὐρύ τε καὶ μάλα καλόν, ἵν' ἄρρηκτος πόλις εἴη:  \nΦοῖβε σὺ δ' εἰλίποδας ἕλικας βοῦς βουκολέεσκες \nἼδης ἐν κνημοῖσι πολυπτύχου ὑληέσσης. \n", "content_type": "5-lines"}, {"text": "ἀλλ' ὅτε δὴ μισθοῖο τέλος πολυγηθέες ὧραι \nἐξέφερον, τότε νῶϊ βιήσατο μισθὸν ἅπαντα \nΛαομέδων ἔκπαγλος, ἀπειλήσας δ' ἀπέπεμπε. \nσὺν μὲν ὅ γ' ἠπείλησε πόδας καὶ χεῖρας ὕπερθε \nδήσειν, καὶ περάαν νήσων ἔπι τηλεδαπάων:  \n", "content_type": "5-lines"}, {"text": "στεῦτο δ' ὅ γ' ἀμφοτέρων ἀπολεψέμεν οὔατα χαλκῷ. \nνῶϊ δὲ ἄψορροι κίομεν κεκοτηότι θυμῷ \nμισθοῦ χωόμενοι, τὸν ὑποστὰς οὐκ ἐτέλεσσε. \nτοῦ δὴ νῦν λαοῖσι φέρεις χάριν, οὐδὲ μεθ' ἡμέων \nπειρᾷ ὥς κε Τρῶες ὑπερφίαλοι ἀπόλωνται \n", "content_type": "5-lines"}, {"text": "πρόχνυ κακῶς σὺν παισὶ καὶ αἰδοίῃς ἀλόχοισι \nτὸν δ' αὖτε προσέειπεν ἄναξ ἑκάεργος Ἀπόλλων:  \nἐννοσίγαι' οὐκ ἄν με σαόφρονα μυθήσαιο \nἔμμεναι, εἰ δὴ σοί γε βροτῶν ἕνεκα πτολεμίξω \nδειλῶν, οἳ φύλλοισιν ἐοικότες ἄλλοτε μέν τε \n", "content_type": "5-lines"}, {"text": "ζαφλεγέες τελέθουσιν ἀρούρης καρπὸν ἔδοντες, \nἄλλοτε δὲ φθινύθουσιν ἀκήριοι. ἀλλὰ τάχιστα \nπαυώμεσθα μάχης: οἳ δ' αὐτοὶ δηριαάσθων. \nὣς ἄρα φωνήσας πάλιν ἐτράπετ':  αἴδετο γάρ ῥα \nπατροκασιγνήτοιο μιγήμεναι ἐν παλάμῃσι. \n", "content_type": "5-lines"}, {"text": "τὸν δὲ κασιγνήτη μάλα νείκεσε πότνια θηρῶν \nἌρτεμις ἀγροτέρη, καὶ ὀνείδειον φάτο μῦθον:  \nφεύγεις δὴ ἑκάεργε, Ποσειδάωνι δὲ νίκην \nπᾶσαν ἐπέτρεψας, μέλεον δέ οἱ εὖχος ἔδωκας: \nνηπύτιε τί νυ τόξον ἔχεις ἀνεμώλιον αὔτως; \n", "content_type": "5-lines"}, {"text": "μή σευ νῦν ἔτι πατρὸς ἐνὶ μεγάροισιν ἀκούσω \nεὐχομένου, ὡς τὸ πρὶν ἐν ἀθανάτοισι θεοῖσιν, \nἄντα Ποσειδάωνος ἐναντίβιον πολεμίζειν. \nὣς φάτο, τὴν δ' οὔ τι προσέφη ἑκάεργος Ἀπόλλων, \nἀλλὰ χολωσαμένη Διὸς αἰδοίη παράκοιτις \n", "content_type": "5-lines"}, {"text": "νείκεσεν ἰοχέαιραν ὀνειδείοις ἐπέεσσι:  \nπῶς δὲ σὺ νῦν μέμονας κύον ἀδεὲς ἀντί' ἐμεῖο \nστήσεσθαι; χαλεπή τοι ἐγὼ μένος ἀντιφέρεσθαι \nτοξοφόρῳ περ ἐούσῃ, ἐπεὶ σὲ λέοντα γυναιξὶ \nΖεὺς θῆκεν, καὶ ἔδωκε κατακτάμεν ἥν κ' ἐθέλῃσθα. \n", "content_type": "5-lines"}, {"text": "ἤτοι βέλτερόν ἐστι κατ' οὔρεα θῆρας ἐναίρειν \nἀγροτέρας τ' ἐλάφους ἢ κρείσσοσιν ἶφι μάχεσθαι. \nεἰ δ' ἐθέλεις πολέμοιο δαήμεναι, ὄφρ' ἐῢ εἰδῇς \nὅσσον φερτέρη εἴμ', ὅτι μοι μένος ἀντιφερίζεις. \nἦ ῥα, καὶ ἀμφοτέρας ἐπὶ καρπῷ χεῖρας ἔμαρπτε \n", "content_type": "5-lines"}, {"text": "σκαιῇ, δεξιτερῇ δ' ἄρ' ἀπ' ὤμων αἴνυτο τόξα, \nαὐτοῖσιν δ' ἄρ' ἔθεινε παρ' οὔατα μειδιόωσα \nἐντροπαλιζομένην:  ταχέες δ' ἔκπιπτον ὀϊστοί. \nδακρυόεσσα δ' ὕπαιθα θεὰ φύγεν ὥς τε πέλεια, \nἥ ῥά θ' ὑπ' ἴρηκος κοίλην εἰσέπτατο πέτρην \n", "content_type": "5-lines"}, {"text": "χηραμόν:  οὐδ' ἄρα τῇ γε ἁλώμεναι αἴσιμον ἦεν:  \nὣς ἣ δακρυόεσσα φύγεν, λίπε δ' αὐτόθι τόξα. \nΛητὼ δὲ προσέειπε διάκτορος ἀργεϊφόντης: \nΛητοῖ ἐγὼ δέ τοι οὔ τι μαχήσομαι:  ἀργαλέον δὲ \nπληκτίζεσθ' ἀλόχοισι Διὸς νεφεληγερέταο:  \n", "content_type": "5-lines"}, {"text": "ἀλλὰ μάλα πρόφρασσα μετ' ἀθανάτοισι θεοῖσιν \nεὔχεσθαι ἐμὲ νικῆσαι κρατερῆφι βίηφιν. \nὣς ἄρ' ἔφη, Λητὼ δὲ συναίνυτο καμπύλα τόξα \nπεπτεῶτ' ἄλλυδις ἄλλα μετὰ στροφάλιγγι κονίης. \nἣ μὲν τόξα λαβοῦσα πάλιν κίε θυγατέρος ἧς: \n", "content_type": "5-lines"}, {"text": "ἣ δ' ἄρ' Ὄλυμπον ἵκανε Διὸς ποτὶ χαλκοβατὲς δῶ, \nδακρυόεσσα δὲ πατρὸς ἐφέζετο γούνασι κούρη, \nἀμφὶ δ' ἄρ' ἀμβρόσιος ἑανὸς τρέμε:  τὴν δὲ προτὶ οἷ \nεἷλε πατὴρ Κρονίδης, καὶ ἀνείρετο ἡδὺ γελάσσας: \nτίς νύ σε τοιάδ' ἔρεξε φίλον τέκος Οὐρανιώνων \n", "content_type": "5-lines"}, {"text": "μαψιδίως, ὡς εἴ τι κακὸν ῥέζουσαν ἐνωπῇ; \nτὸν δ' αὖτε προσέειπεν ἐϋστέφανος κελαδεινή:  \nσή μ' ἄλοχος στυφέλιξε πάτερ λευκώλενος Ἥρη, \nἐξ ἧς ἀθανάτοισιν ἔρις καὶ νεῖκος ἐφῆπται. \nὣς οἳ μὲν τοιαῦτα πρὸς ἀλλήλους ἀγόρευον:  \n", "content_type": "5-lines"}, {"text": "αὐτὰρ Ἀπόλλων Φοῖβος ἐδύσετο Ἴλιον ἱρήν:  \nμέμβλετο γάρ οἱ τεῖχος ἐϋδμήτοιο πόληος \nμὴ Δαναοὶ πέρσειαν ὑπὲρ μόρον ἤματι κείνῳ. \nοἳ δ' ἄλλοι πρὸς Ὄλυμπον ἴσαν θεοὶ αἰὲν ἐόντες, \nοἳ μὲν χωόμενοι, οἳ δὲ μέγα κυδιόωντες: \n", "content_type": "5-lines"}, {"text": "κὰδ δ' ἷζον παρὰ πατρὶ κελαινεφεῖ:  αὐτὰρ Ἀχιλλεὺς \nΤρῶας ὁμῶς αὐτούς τ' ὄλεκεν καὶ μώνυχας ἵππους. \nὡς δ' ὅτε καπνὸς ἰὼν εἰς οὐρανὸν εὐρὺν ἵκηται \nἄστεος αἰθομένοιο, θεῶν δέ ἑ μῆνις ἀνῆκε, \nπᾶσι δ' ἔθηκε πόνον, πολλοῖσι δὲ κήδε' ἐφῆκεν, \n", "content_type": "5-lines"}, {"text": "ὣς Ἀχιλεὺς Τρώεσσι πόνον καὶ κήδε' ἔθηκεν. \nἑστήκει δ' ὃ γέρων Πρίαμος θείου ἐπὶ πύργου, \nἐς δ' ἐνόησ' Ἀχιλῆα πελώριον:  αὐτὰρ ὑπ' αὐτοῦ \nΤρῶες ἄφαρ κλονέοντο πεφυζότες, οὐδέ τις ἀλκὴ \nγίγνεθ':  ὃ δ' οἰμώξας ἀπὸ πύργου βαῖνε χαμᾶζε \n", "content_type": "5-lines"}, {"text": "ὀτρύνων παρὰ τεῖχος ἀγακλειτοὺς πυλαωρούς: \nπεπταμένας ἐν χερσὶ πύλας ἔχετ' εἰς ὅ κε λαοὶ \nἔλθωσι προτὶ ἄστυ πεφυζότες: ἦ γὰρ Ἀχιλλεὺς \nἐγγὺς ὅδε κλονέων:  νῦν οἴω λοίγι' ἔσεσθαι. \nαὐτὰρ ἐπεί κ' ἐς τεῖχος ἀναπνεύσωσιν ἀλέντες, \n", "content_type": "5-lines"}, {"text": "αὖτις ἐπανθέμεναι σανίδας πυκινῶς ἀραρυίας: \nδείδια γὰρ μὴ οὖλος ἀνὴρ ἐς τεῖχος ἅληται. \nὣς ἔφαθ', οἳ δ' ἄνεσάν τε πύλας καὶ ἀπῶσαν ὀχῆας: \nαἳ δὲ πετασθεῖσαι τεῦξαν φάος: αὐτὰρ Ἀπόλλων \nἀντίος ἐξέθορε Τρώων ἵνα λοιγὸν ἀλάλκοι. \n", "content_type": "5-lines"}, {"text": "οἳ δ' ἰθὺς πόλιος καὶ τείχεος ὑψηλοῖο \nδίψῃ καρχαλέοι κεκονιμένοι ἐκ πεδίοιο \nφεῦγον:  ὃ δὲ σφεδανὸν ἔφεπ' ἔγχεϊ, λύσσα δέ οἱ κῆρ \nαἰὲν ἔχε κρατερή, μενέαινε δὲ κῦδος ἀρέσθαι. \nἔνθά κεν ὑψίπυλον Τροίην ἕλον υἷες Ἀχαιῶν, \n", "content_type": "5-lines"}, {"text": "εἰ μὴ Ἀπόλλων Φοῖβος Ἀγήνορα δῖον ἀνῆκε \nφῶτ' Ἀντήνορος υἱὸν ἀμύμονά τε κρατερόν τε. \nἐν μέν οἱ κραδίῃ θάρσος βάλε, πὰρ δέ οἱ αὐτὸς \nἔστη, ὅπως θανάτοιο βαρείας χεῖρας ἀλάλκοι \nφηγῷ κεκλιμένος: κεκάλυπτο δ' ἄρ' ἠέρι πολλῇ. \n", "content_type": "5-lines"}, {"text": "αὐτὰρ ὅ γ' ὡς ἐνόησεν Ἀχιλλῆα πτολίπορθον \nἔστη, πολλὰ δέ οἱ κραδίη πόρφυρε μένοντι:  \nὀχθήσας δ' ἄρα εἶπε πρὸς ὃν μεγαλήτορα θυμόν:  \nὤ μοι ἐγών:  εἰ μέν κεν ὑπὸ κρατεροῦ Ἀχιλῆος \nφεύγω, τῇ περ οἱ ἄλλοι ἀτυζόμενοι κλονέονται, \n", "content_type": "5-lines"}, {"text": "αἱρήσει με καὶ ὧς, καὶ ἀνάλκιδα δειροτομήσει. \nεἰ δ' ἂν ἐγὼ τούτους μὲν ὑποκλονέεσθαι ἐάσω \nΠηλεΐδῃ Ἀχιλῆϊ, ποσὶν δ' ἀπὸ τείχεος ἄλλῃ \nφεύγω πρὸς πεδίον Ἰλήϊον, ὄφρ' ἂν ἵκωμαι \nἼδης τε κνημοὺς κατά τε ῥωπήϊα δύω:  \n", "content_type": "5-lines"}, {"text": "ἑσπέριος δ' ἂν ἔπειτα λοεσσάμενος ποταμοῖο \nἱδρῶ ἀποψυχθεὶς προτὶ Ἴλιον ἀπονεοίμην:  \nἀλλὰ τί ἤ μοι ταῦτα φίλος διελέξατο θυμός; \nμή μ' ἀπαειρόμενον πόλιος πεδίον δὲ νοήσῃ \nκαί με μεταΐξας μάρψῃ ταχέεσσι πόδεσσιν. \n", "content_type": "5-lines"}, {"text": "οὐκέτ' ἔπειτ' ἔσται θάνατον καὶ κῆρας ἀλύξαι:  \nλίην γὰρ κρατερὸς περὶ πάντων ἔστ' ἀνθρώπων. \nεἰ δέ κέ οἱ προπάροιθε πόλεος κατεναντίον ἔλθω:  \nκαὶ γάρ θην τούτῳ τρωτὸς χρὼς ὀξέϊ χαλκῷ, \nἐν δὲ ἴα ψυχή, θνητὸν δέ ἕ φασ' ἄνθρωποι \n", "content_type": "5-lines"}, {"text": "ἔμμεναι:  αὐτάρ οἱ Κρονίδης Ζεὺς κῦδος ὀπάζει. \nὣς εἰπὼν Ἀχιλῆα ἀλεὶς μένεν, ἐν δέ οἱ ἦτορ \nἄλκιμον ὁρμᾶτο πτολεμίζειν ἠδὲ μάχεσθαι. \nἠΰτε πάρδαλις εἶσι βαθείης ἐκ ξυλόχοιο \nἀνδρὸς θηρητῆρος ἐναντίον, οὐδέ τι θυμῷ \n", "content_type": "5-lines"}, {"text": "ταρβεῖ οὐδὲ φοβεῖται, ἐπεί κεν ὑλαγμὸν ἀκούσῃ:  \nεἴ περ γὰρ φθάμενός μιν ἢ οὐτάσῃ ἠὲ βάλῃσιν, \nἀλλά τε καὶ περὶ δουρὶ πεπαρμένη οὐκ ἀπολήγει \nἀλκῆς, πρίν γ' ἠὲ ξυμβλήμεναι ἠὲ δαμῆναι:  \nὣς Ἀντήνορος υἱὸς ἀγαυοῦ δῖος Ἀγήνωρ \n", "content_type": "5-lines"}, {"text": "οὐκ ἔθελεν φεύγειν, πρὶν πειρήσαιτ' Ἀχιλῆος. \nἀλλ' ὅ γ' ἄρ' ἀσπίδα μὲν πρόσθ' ἔσχετο πάντοσ' ἐΐσην, \nἐγχείῃ δ' αὐτοῖο τιτύσκετο, καὶ μέγ' ἀΰτει:  \nἦ δή που μάλ' ἔολπας ἐνὶ φρεσὶ φαίδιμ' Ἀχιλλεῦ \nἤματι τῷδε πόλιν πέρσειν Τρώων ἀγερώχων \n", "content_type": "5-lines"}, {"text": "νηπύτι':  ἦ τ' ἔτι πολλὰ τετεύξεται ἄλγε' ἐπ' αὐτῇ. \nἐν γάρ οἱ πολέες τε καὶ ἄλκιμοι ἀνέρες εἰμέν, \nοἳ καὶ πρόσθε φίλων τοκέων ἀλόχων τε καὶ υἱῶν \nἼλιον εἰρυόμεσθα:  σὺ δ' ἐνθάδε πότμον ἐφέψεις \nὧδ' ἔκπαγλος ἐὼν καὶ θαρσαλέος πολεμιστής. \n", "content_type": "5-lines"}, {"text": "ἦ ῥα, καὶ ὀξὺν ἄκοντα βαρείης χειρὸς ἀφῆκε, \nκαί ῥ' ἔβαλε κνήμην ὑπὸ γούνατος οὐδ' ἀφάμαρτεν. \nἀμφὶ δέ οἱ κνημὶς νεοτεύκτου κασσιτέροιο \nσμερδαλέον κονάβησε:  πάλιν δ' ἀπὸ χαλκὸς ὄρουσε \nβλημένου, οὐδ' ἐπέρησε, θεοῦ δ' ἠρύκακε δῶρα. \n", "content_type": "5-lines"}, {"text": "Πηλεΐδης δ' ὁρμήσατ' Ἀγήνορος ἀντιθέοιο \nδεύτερος: οὐδ' ἔτ' ἔασεν Ἀπόλλων κῦδος ἀρέσθαι, \nἀλλά μιν ἐξήρπαξε, κάλυψε δ' ἄρ' ἠέρι πολλῇ, \nἡσύχιον δ' ἄρα μιν πολέμου ἔκπεμπε νέεσθαι. \nαὐτὰρ ὃ Πηλεΐωνα δόλῳ ἀποέργαθε λαοῦ:  \n", "content_type": "5-lines"}, {"text": "αὐτῷ γὰρ ἑκάεργος Ἀγήνορι πάντα ἐοικὼς \nἔστη πρόσθε ποδῶν, ὃ δ' ἐπέσσυτο ποσσὶ διώκειν:  \nεἷος ὃ τὸν πεδίοιο διώκετο πυροφόροιο \nτρέψας πὰρ ποταμὸν βαθυδινήεντα Σκάμανδρον \nτυτθὸν ὑπεκπροθέοντα:  δόλῳ δ' ἄρ' ἔθελγεν Ἀπόλλων \n", "content_type": "5-lines"}, {"text": "ὡς αἰεὶ ἔλποιτο κιχήσεσθαι ποσὶν οἷσι:  \nτόφρ' ἄλλοι Τρῶες πεφοβημένοι ἦλθον ὁμίλῳ \nἀσπάσιοι προτὶ ἄστυ, πόλις δ' ἔμπλητο ἀλέντων. \nοὐδ' ἄρα τοί γ' ἔτλαν πόλιος καὶ τείχεος ἐκτὸς \nμεῖναι ἔτ' ἀλλήλους, καὶ γνώμεναι ὅς τε πεφεύγοι \n", "content_type": "5-lines"}]}, {"section_num": "22", "section_type": "book", "contents": [{"text": "ὣς οἳ μὲν κατὰ ἄστυ πεφυζότες ἠΰτε νεβροὶ \nἱδρῶ ἀπεψύχοντο πίον τ' ἀκέοντό τε δίψαν \nκεκλιμένοι καλῇσιν ἐπάλξεσιν:  αὐτὰρ Ἀχαιοὶ \nτείχεος ἆσσον ἴσαν σάκε' ὤμοισι κλίναντες. \n", "content_type": "5-lines"}, {"text": "Ἕκτορα δ' αὐτοῦ μεῖναι ὀλοιὴ μοῖρα πέδησεν \nἸλίου προπάροιθε πυλάων τε Σκαιάων. \nαὐτὰρ Πηλείωνα προσηύδα Φοῖβος Ἀπόλλων:  \nτίπτέ με Πηλέος υἱὲ ποσὶν ταχέεσσι διώκεις \nαὐτὸς θνητὸς ἐὼν θεὸν ἄμβροτον; οὐδέ νύ πώ με \n", "content_type": "5-lines"}, {"text": "ἔγνως ὡς θεός εἰμι, σὺ δ' ἀσπερχὲς μενεαίνεις. \nἦ νύ τοι οὔ τι μέλει Τρώων πόνος, οὓς ἐφόβησας, \nοἳ δή τοι εἰς ἄστυ ἄλεν, σὺ δὲ δεῦρο λιάσθης. \nοὐ μέν με κτενέεις, ἐπεὶ οὔ τοι μόρσιμός εἰμι. \nτὸν δὲ μέγ' ὀχθήσας προσέφη πόδας ὠκὺς Ἀχιλλεύς: \n", "content_type": "5-lines"}, {"text": "ἔβλαψάς μ' ἑκάεργε θεῶν ὀλοώτατε πάντων \nἐνθάδε νῦν τρέψας ἀπὸ τείχεος: ἦ κ' ἔτι πολλοὶ \nγαῖαν ὀδὰξ εἷλον πρὶν Ἴλιον εἰσαφικέσθαι. \nνῦν δ' ἐμὲ μὲν μέγα κῦδος ἀφείλεο, τοὺς δὲ σάωσας \nῥηϊδίως, ἐπεὶ οὔ τι τίσιν γ' ἔδεισας ὀπίσσω. \n", "content_type": "5-lines"}, {"text": "ἦ σ' ἂν τισαίμην, εἴ μοι δύναμίς γε παρείη. \nὣς εἰπὼν προτὶ ἄστυ μέγα φρονέων ἐβεβήκει, \nσευάμενος ὥς θ' ἵππος ἀεθλοφόρος σὺν ὄχεσφιν, \nὅς ῥά τε ῥεῖα θέῃσι τιταινόμενος πεδίοιο:  \nὣς Ἀχιλεὺς λαιψηρὰ πόδας καὶ γούνατ' ἐνώμα. \n", "content_type": "5-lines"}, {"text": "τὸν δ' ὃ γέρων Πρίαμος πρῶτος ἴδεν ὀφθαλμοῖσι \nπαμφαίνονθ' ὥς τ' ἀστέρ' ἐπεσσύμενον πεδίοιο, \nὅς ῥά τ' ὀπώρης εἶσιν, ἀρίζηλοι δέ οἱ αὐγαὶ \nφαίνονται πολλοῖσι μετ' ἀστράσι νυκτὸς ἀμολγῷ, \nὅν τε κύν' Ὠρίωνος ἐπίκλησιν καλέουσι. \n", "content_type": "5-lines"}, {"text": "λαμπρότατος μὲν ὅ γ' ἐστί, κακὸν δέ τε σῆμα τέτυκται, \nκαί τε φέρει πολλὸν πυρετὸν δειλοῖσι βροτοῖσιν:  \nὣς τοῦ χαλκὸς ἔλαμπε περὶ στήθεσσι θέοντος. \nᾤμωξεν δ' ὃ γέρων, κεφαλὴν δ' ὅ γε κόψατο χερσὶν \nὑψόσ' ἀνασχόμενος, μέγα δ' οἰμώξας ἐγεγώνει \n", "content_type": "5-lines"}, {"text": "λισσόμενος φίλον υἱόν:  ὃ δὲ προπάροιθε πυλάων \nἑστήκει ἄμοτον μεμαὼς Ἀχιλῆϊ μάχεσθαι:  \nτὸν δ' ὃ γέρων ἐλεεινὰ προσηύδα χεῖρας ὀρεγνύς: \nἝκτορ μή μοι μίμνε φίλον τέκος ἀνέρα τοῦτον \nοἶος ἄνευθ' ἄλλων, ἵνα μὴ τάχα πότμον ἐπίσπῃς \n", "content_type": "5-lines"}, {"text": "Πηλεΐωνι δαμείς, ἐπεὶ ἦ πολὺ φέρτερός ἐστι \nσχέτλιος: αἴθε θεοῖσι φίλος τοσσόνδε γένοιτο \nὅσσον ἐμοί:  τάχα κέν ἑ κύνες καὶ γῦπες ἔδοιεν \nκείμενον:  ἦ κέ μοι αἰνὸν ἀπὸ πραπίδων ἄχος ἔλθοι:  \nὅς μ' υἱῶν πολλῶν τε καὶ ἐσθλῶν εὖνιν ἔθηκε \n", "content_type": "5-lines"}, {"text": "κτείνων καὶ περνὰς νήσων ἔπι τηλεδαπάων. \nκαὶ γὰρ νῦν δύο παῖδε Λυκάονα καὶ Πολύδωρον \nοὐ δύναμαι ἰδέειν Τρώων εἰς ἄστυ ἀλέντων, \nτούς μοι Λαοθόη τέκετο κρείουσα γυναικῶν. \nἀλλ' εἰ μὲν ζώουσι μετὰ στρατῷ, ἦ τ' ἂν ἔπειτα \n", "content_type": "5-lines"}, {"text": "χαλκοῦ τε χρυσοῦ τ' ἀπολυσόμεθ', ἔστι γὰρ ἔνδον:  \nπολλὰ γὰρ ὤπασε παιδὶ γέρων ὀνομάκλυτος Ἄλτης. \nεἰ δ' ἤδη τεθνᾶσι καὶ εἰν Ἀΐδαο δόμοισιν, \nἄλγος ἐμῷ θυμῷ καὶ μητέρι τοὶ τεκόμεσθα:  \nλαοῖσιν δ' ἄλλοισι μινυνθαδιώτερον ἄλγος \n", "content_type": "5-lines"}, {"text": "ἔσσεται, ἢν μὴ καὶ σὺ θάνῃς Ἀχιλῆϊ δαμασθείς. \nἀλλ' εἰσέρχεο τεῖχος ἐμὸν τέκος, ὄφρα σαώσῃς \nΤρῶας καὶ Τρῳάς, μὴ δὲ μέγα κῦδος ὀρέξῃς \nΠηλεΐδῃ, αὐτὸς δὲ φίλης αἰῶνος ἀμερθῇς. \nπρὸς δ' ἐμὲ τὸν δύστηνον ἔτι φρονέοντ' ἐλέησον \n", "content_type": "5-lines"}, {"text": "δύσμορον, ὅν ῥα πατὴρ Κρονίδης ἐπὶ γήραος οὐδῷ \nαἴσῃ ἐν ἀργαλέῃ φθίσει κακὰ πόλλ' ἐπιδόντα \nυἷάς τ' ὀλλυμένους ἑλκηθείσας τε θύγατρας, \nκαὶ θαλάμους κεραϊζομένους, καὶ νήπια τέκνα \nβαλλόμενα προτὶ γαίῃ ἐν αἰνῇ δηϊοτῆτι, \n", "content_type": "5-lines"}, {"text": "ἑλκομένας τε νυοὺς ὀλοῇς ὑπὸ χερσὶν Ἀχαιῶν. \nαὐτὸν δ' ἂν πύματόν με κύνες πρώτῃσι θύρῃσιν \nὠμησταὶ ἐρύουσιν, ἐπεί κέ τις ὀξέϊ χαλκῷ \nτύψας ἠὲ βαλὼν ῥεθέων ἐκ θυμὸν ἕληται, \nοὓς τρέφον ἐν μεγάροισι τραπεζῆας θυραωρούς, \n", "content_type": "5-lines"}, {"text": "οἵ κ' ἐμὸν αἷμα πιόντες ἀλύσσοντες περὶ θυμῷ \nκείσοντ' ἐν προθύροισι. νέῳ δέ τε πάντ' ἐπέοικεν \nἄρηϊ κταμένῳ δεδαϊγμένῳ ὀξέϊ χαλκῷ \nκεῖσθαι:  πάντα δὲ καλὰ θανόντι περ ὅττι φανήῃ:  \nἀλλ' ὅτε δὴ πολιόν τε κάρη πολιόν τε γένειον \n", "content_type": "5-lines"}, {"text": "αἰδῶ τ' αἰσχύνωσι κύνες κταμένοιο γέροντος, \nτοῦτο δὴ οἴκτιστον πέλεται δειλοῖσι βροτοῖσιν. \nἦ ῥ' ὃ γέρων, πολιὰς δ' ἄρ' ἀνὰ τρίχας ἕλκετο χερσὶ \nτίλλων ἐκ κεφαλῆς: οὐδ' Ἕκτορι θυμὸν ἔπειθε. \nμήτηρ δ' αὖθ' ἑτέρωθεν ὀδύρετο δάκρυ χέουσα \n", "content_type": "5-lines"}, {"text": "κόλπον ἀνιεμένη, ἑτέρηφι δὲ μαζὸν ἀνέσχε:  \nκαί μιν δάκρυ χέουσ' ἔπεα πτερόεντα προσηύδα:  \nἝκτορ τέκνον ἐμὸν τάδε τ' αἴδεο καί μ' ἐλέησον \nαὐτήν, εἴ ποτέ τοι λαθικηδέα μαζὸν ἐπέσχον:  \nτῶν μνῆσαι φίλε τέκνον ἄμυνε δὲ δήϊον ἄνδρα \n", "content_type": "5-lines"}, {"text": "τείχεος ἐντὸς ἐών, μὴ δὲ πρόμος ἵστασο τούτῳ \nσχέτλιος: εἴ περ γάρ σε κατακτάνῃ, οὔ σ' ἔτ' ἔγωγε \nκλαύσομαι ἐν λεχέεσσι φίλον θάλος, ὃν τέκον αὐτή, \nοὐδ' ἄλοχος πολύδωρος: ἄνευθε δέ σε μέγα νῶϊν \nἈργείων παρὰ νηυσὶ κύνες ταχέες κατέδονται. \n", "content_type": "5-lines"}, {"text": "ὣς τώ γε κλαίοντε προσαυδήτην φίλον υἱὸν \nπολλὰ λισσομένω:  οὐδ' Ἕκτορι θυμὸν ἔπειθον, \nἀλλ' ὅ γε μίμν' Ἀχιλῆα πελώριον ἆσσον ἰόντα. \nὡς δὲ δράκων ἐπὶ χειῇ ὀρέστερος ἄνδρα μένῃσι \nβεβρωκὼς κακὰ φάρμακ', ἔδυ δέ τέ μιν χόλος αἰνός, \n", "content_type": "5-lines"}, {"text": "σμερδαλέον δὲ δέδορκεν ἑλισσόμενος περὶ χειῇ:  \nὣς Ἕκτωρ ἄσβεστον ἔχων μένος οὐχ ὑπεχώρει \nπύργῳ ἔπι προὔχοντι φαεινὴν ἀσπίδ' ἐρείσας: \nὀχθήσας δ' ἄρα εἶπε πρὸς ὃν μεγαλήτορα θυμόν:  \nὤ μοι ἐγών, εἰ μέν κε πύλας καὶ τείχεα δύω, \n", "content_type": "5-lines"}, {"text": "Πουλυδάμας μοι πρῶτος ἐλεγχείην ἀναθήσει, \nὅς μ' ἐκέλευε Τρωσὶ ποτὶ πτόλιν ἡγήσασθαι \nνύχθ' ὕπο τήνδ' ὀλοὴν ὅτε τ' ὤρετο δῖος Ἀχιλλεύς. \nἀλλ' ἐγὼ οὐ πιθόμην:  ἦ τ' ἂν πολὺ κέρδιον ἦεν. \nνῦν δ' ἐπεὶ ὤλεσα λαὸν ἀτασθαλίῃσιν ἐμῇσιν, \n", "content_type": "5-lines"}, {"text": "αἰδέομαι Τρῶας καὶ Τρῳάδας ἑλκεσιπέπλους, \nμή ποτέ τις εἴπῃσι κακώτερος ἄλλος ἐμεῖο:  \nἝκτωρ ἧφι βίηφι πιθήσας ὤλεσε λαόν. \nὣς ἐρέουσιν:  ἐμοὶ δὲ τότ' ἂν πολὺ κέρδιον εἴη \nἄντην ἢ Ἀχιλῆα κατακτείναντα νέεσθαι, \n", "content_type": "5-lines"}, {"text": "ἠέ κεν αὐτῷ ὀλέσθαι ἐϋκλειῶς πρὸ πόληος. \nεἰ δέ κεν ἀσπίδα μὲν καταθείομαι ὀμφαλόεσσαν \nκαὶ κόρυθα βριαρήν, δόρυ δὲ πρὸς τεῖχος ἐρείσας \nαὐτὸς ἰὼν Ἀχιλῆος ἀμύμονος ἀντίος ἔλθω \nκαί οἱ ὑπόσχωμαι Ἑλένην καὶ κτήμαθ' ἅμ' αὐτῇ, \n", "content_type": "5-lines"}, {"text": "πάντα μάλ' ὅσσά τ' Ἀλέξανδρος κοίλῃς ἐνὶ νηυσὶν \nἠγάγετο Τροίηνδ', ἥ τ' ἔπλετο νείκεος ἀρχή, \nδωσέμεν Ἀτρεΐδῃσιν ἄγειν, ἅμα δ' ἀμφὶς Ἀχαιοῖς \nἄλλ' ἀποδάσσεσθαι ὅσα τε πτόλις ἥδε κέκευθε:  \nΤρωσὶν δ' αὖ μετόπισθε γερούσιον ὅρκον ἕλωμαι \n", "content_type": "5-lines"}, {"text": "μή τι κατακρύψειν, ἀλλ' ἄνδιχα πάντα δάσασθαι \nκτῆσιν ὅσην πτολίεθρον ἐπήρατον ἐντὸς ἐέργει:  \nἀλλὰ τί ἤ μοι ταῦτα φίλος διελέξατο θυμός; \nμή μιν ἐγὼ μὲν ἵκωμαι ἰών, ὃ δέ μ' οὐκ ἐλεήσει \nοὐδέ τί μ' αἰδέσεται, κτενέει δέ με γυμνὸν ἐόντα \n", "content_type": "5-lines"}, {"text": "αὔτως ὥς τε γυναῖκα, ἐπεί κ' ἀπὸ τεύχεα δύω. \nοὐ μέν πως νῦν ἔστιν ἀπὸ δρυὸς οὐδ' ἀπὸ πέτρης \nτῷ ὀαριζέμεναι, ἅ τε παρθένος ἠΐθεός τε \nπαρθένος ἠΐθεός τ' ὀαρίζετον ἀλλήλοιιν. \nβέλτερον αὖτ' ἔριδι ξυνελαυνέμεν ὅττι τάχιστα:  \n", "content_type": "5-lines"}, {"text": "εἴδομεν ὁπποτέρῳ κεν Ὀλύμπιος εὖχος ὀρέξῃ. \nὣς ὅρμαινε μένων, ὃ δέ οἱ σχεδὸν ἦλθεν Ἀχιλλεὺς \nἶσος Ἐνυαλίῳ κορυθάϊκι πτολεμιστῇ \nσείων Πηλιάδα μελίην κατὰ δεξιὸν ὦμον \nδεινήν:  ἀμφὶ δὲ χαλκὸς ἐλάμπετο εἴκελος αὐγῇ \n", "content_type": "5-lines"}, {"text": "ἢ πυρὸς αἰθομένου ἢ ἠελίου ἀνιόντος. \nἝκτορα δ', ὡς ἐνόησεν, ἕλε τρόμος: οὐδ' ἄρ' ἔτ' ἔτλη \nαὖθι μένειν, ὀπίσω δὲ πύλας λίπε, βῆ δὲ φοβηθείς: \nΠηλεΐδης δ' ἐπόρουσε ποσὶ κραιπνοῖσι πεποιθώς. \nἠΰτε κίρκος ὄρεσφιν ἐλαφρότατος πετεηνῶν \n", "content_type": "5-lines"}, {"text": "ῥηϊδίως οἴμησε μετὰ τρήρωνα πέλειαν, \nἣ δέ θ' ὕπαιθα φοβεῖται, ὃ δ' ἐγγύθεν ὀξὺ λεληκὼς \nταρφέ' ἐπαΐσσει, ἑλέειν τέ ἑ θυμὸς ἀνώγει:  \nὣς ἄρ' ὅ γ' ἐμμεμαὼς ἰθὺς πέτετο, τρέσε δ' Ἕκτωρ \nτεῖχος ὕπο Τρώων, λαιψηρὰ δὲ γούνατ' ἐνώμα. \n", "content_type": "5-lines"}, {"text": "οἳ δὲ παρὰ σκοπιὴν καὶ ἐρινεὸν ἠνεμόεντα \nτείχεος αἰὲν ὑπ' ἐκ κατ' ἀμαξιτὸν ἐσσεύοντο, \nκρουνὼ δ' ἵκανον καλλιρρόω:  ἔνθα δὲ πηγαὶ \nδοιαὶ ἀναΐσσουσι Σκαμάνδρου δινήεντος. \nἣ μὲν γάρ θ' ὕδατι λιαρῷ ῥέει, ἀμφὶ δὲ καπνὸς \n", "content_type": "5-lines"}, {"text": "γίγνεται ἐξ αὐτῆς ὡς εἰ πυρὸς αἰθομένοιο:  \nἣ δ' ἑτέρη θέρεϊ προρέει ἐϊκυῖα χαλάζῃ, \nἢ χιόνι ψυχρῇ ἢ ἐξ ὕδατος κρυστάλλῳ. \nἔνθα δ' ἐπ' αὐτάων πλυνοὶ εὐρέες ἐγγὺς ἔασι \nκαλοὶ λαΐνεοι, ὅθι εἵματα σιγαλόεντα \n", "content_type": "5-lines"}, {"text": "πλύνεσκον Τρώων ἄλοχοι καλαί τε θύγατρες \nτὸ πρὶν ἐπ' εἰρήνης πρὶν ἐλθεῖν υἷας Ἀχαιῶν. \nτῇ ῥα παραδραμέτην φεύγων ὃ δ' ὄπισθε διώκων:  \nπρόσθε μὲν ἐσθλὸς ἔφευγε, δίωκε δέ μιν μέγ' ἀμείνων \nκαρπαλίμως, ἐπεὶ οὐχ ἱερήϊον οὐδὲ βοείην \n", "content_type": "5-lines"}, {"text": "ἀρνύσθην, ἅ τε ποσσὶν ἀέθλια γίγνεται ἀνδρῶν, \nἀλλὰ περὶ ψυχῆς θέον Ἕκτορος ἱπποδάμοιο. \nὡς δ' ὅτ' ἀεθλοφόροι περὶ τέρματα μώνυχες ἵπποι \nῥίμφα μάλα τρωχῶσι:  τὸ δὲ μέγα κεῖται ἄεθλον \nἢ τρίπος ἠὲ γυνὴ ἀνδρὸς κατατεθνηῶτος: \n", "content_type": "5-lines"}, {"text": "ὣς τὼ τρὶς Πριάμοιο πόλιν πέρι δινηθήτην \nκαρπαλίμοισι πόδεσσι:  θεοὶ δ' ἐς πάντες ὁρῶντο:  \nτοῖσι δὲ μύθων ἦρχε πατὴρ ἀνδρῶν τε θεῶν τε:  \nὢ πόποι ἦ φίλον ἄνδρα διωκόμενον περὶ τεῖχος \nὀφθαλμοῖσιν ὁρῶμαι:  ἐμὸν δ' ὀλοφύρεται ἦτορ \n", "content_type": "5-lines"}, {"text": "Ἕκτορος, ὅς μοι πολλὰ βοῶν ἐπὶ μηρί' ἔκηεν \nἼδης ἐν κορυφῇσι πολυπτύχου, ἄλλοτε δ' αὖτε \nἐν πόλει ἀκροτάτῃ:  νῦν αὖτέ ἑ δῖος Ἀχιλλεὺς \nἄστυ πέρι Πριάμοιο ποσὶν ταχέεσσι διώκει. \nἀλλ' ἄγετε φράζεσθε θεοὶ καὶ μητιάασθε \n", "content_type": "5-lines"}, {"text": "ἠέ μιν ἐκ θανάτοιο σαώσομεν, ἦέ μιν ἤδη \nΠηλεΐδῃ Ἀχιλῆϊ δαμάσσομεν ἐσθλὸν ἐόντα. \nτὸν δ' αὖτε προσέειπε θεὰ γλαυκῶπις Ἀθήνη:  \nὦ πάτερ ἀργικέραυνε κελαινεφὲς οἷον ἔειπες: \nἄνδρα θνητὸν ἐόντα πάλαι πεπρωμένον αἴσῃ \n", "content_type": "5-lines"}, {"text": "ἂψ ἐθέλεις θανάτοιο δυσηχέος ἐξαναλῦσαι; \nἔρδ':  ἀτὰρ οὔ τοι πάντες ἐπαινέομεν θεοὶ ἄλλοι. \nτὴν δ' ἀπαμειβόμενος προσέφη νεφεληγερέτα Ζεύς: \nθάρσει Τριτογένεια φίλον τέκος: οὔ νύ τι θυμῷ \nπρόφρονι μυθέομαι, ἐθέλω δέ τοι ἤπιος εἶναι:  \n", "content_type": "5-lines"}, {"text": "ἔρξον ὅπῃ δή τοι νόος ἔπλετο, μὴ δ' ἔτ' ἐρώει. \nὣς εἰπὼν ὄτρυνε πάρος μεμαυῖαν Ἀθήνην:  \nβῆ δὲ κατ' Οὐλύμποιο καρήνων ἀΐξασα. \nἝκτορα δ' ἀσπερχὲς κλονέων ἔφεπ' ὠκὺς Ἀχιλλεύς. \nὡς δ' ὅτε νεβρὸν ὄρεσφι κύων ἐλάφοιο δίηται \n", "content_type": "5-lines"}, {"text": "ὄρσας ἐξ εὐνῆς διά τ' ἄγκεα καὶ διὰ βήσσας: \nτὸν δ' εἴ πέρ τε λάθῃσι καταπτήξας ὑπὸ θάμνῳ, \nἀλλά τ' ἀνιχνεύων θέει ἔμπεδον ὄφρά κεν εὕρῃ:  \nὣς Ἕκτωρ οὐ λῆθε ποδώκεα Πηλεΐωνα. \nὁσσάκι δ' ὁρμήσειε πυλάων Δαρδανιάων \n", "content_type": "5-lines"}, {"text": "ἀντίον ἀΐξασθαι ἐϋδμήτους ὑπὸ πύργους, \nεἴ πως οἷ καθύπερθεν ἀλάλκοιεν βελέεσσι, \nτοσσάκι μιν προπάροιθεν ἀποστρέψασκε παραφθὰς \nπρὸς πεδίον:  αὐτὸς δὲ ποτὶ πτόλιος πέτετ' αἰεί. \nὡς δ' ἐν ὀνείρῳ οὐ δύναται φεύγοντα διώκειν:  \n", "content_type": "5-lines"}, {"text": "οὔτ' ἄρ' ὃ τὸν δύναται ὑποφεύγειν οὔθ' ὃ διώκειν:  \nὣς ὃ τὸν οὐ δύνατο μάρψαι ποσίν, οὐδ' ὃς ἀλύξαι. \nπῶς δέ κεν Ἕκτωρ κῆρας ὑπεξέφυγεν θανάτοιο, \nεἰ μή οἱ πύματόν τε καὶ ὕστατον ἤντετ' Ἀπόλλων \nἐγγύθεν, ὅς οἱ ἐπῶρσε μένος λαιψηρά τε γοῦνα; \n", "content_type": "5-lines"}, {"text": "λαοῖσιν δ' ἀνένευε καρήατι δῖος Ἀχιλλεύς, \nοὐδ' ἔα ἱέμεναι ἐπὶ Ἕκτορι πικρὰ βέλεμνα, \nμή τις κῦδος ἄροιτο βαλών, ὃ δὲ δεύτερος ἔλθοι. \nἀλλ' ὅτε δὴ τὸ τέταρτον ἐπὶ κρουνοὺς ἀφίκοντο, \nκαὶ τότε δὴ χρύσεια πατὴρ ἐτίταινε τάλαντα, \n", "content_type": "5-lines"}, {"text": "ἐν δ' ἐτίθει δύο κῆρε τανηλεγέος θανάτοιο, \nτὴν μὲν Ἀχιλλῆος, τὴν δ' Ἕκτορος ἱπποδάμοιο, \nἕλκε δὲ μέσσα λαβών:  ῥέπε δ' Ἕκτορος αἴσιμον ἦμαρ, \nᾤχετο δ' εἰς Ἀΐδαο, λίπεν δέ ἑ Φοῖβος Ἀπόλλων. \nΠηλεΐωνα δ' ἵκανε θεὰ γλαυκῶπις Ἀθήνη, \n", "content_type": "5-lines"}, {"text": "ἀγχοῦ δ' ἱσταμένη ἔπεα πτερόεντα προσηύδα:  \nνῦν δὴ νῶι ἔολπα Διῒ φίλε φαίδιμ' Ἀχιλλεῦ \nοἴσεσθαι μέγα κῦδος Ἀχαιοῖσι προτὶ νῆας \nἝκτορα δῃώσαντε μάχης ἄατόν περ ἐόντα. \nοὔ οἱ νῦν ἔτι γ' ἔστι πεφυγμένον ἄμμε γενέσθαι, \n", "content_type": "5-lines"}, {"text": "οὐδ' εἴ κεν μάλα πολλὰ πάθοι ἑκάεργος Ἀπόλλων \nπροπροκυλινδόμενος πατρὸς Διὸς αἰγιόχοιο. \nἀλλὰ σὺ μὲν νῦν στῆθι καὶ ἄμπνυε, τόνδε δ' ἐγώ τοι \nοἰχομένη πεπιθήσω ἐναντίβιον μαχέσασθαι. \nὣς φάτ' Ἀθηναίη, ὃ δ' ἐπείθετο, χαῖρε δὲ θυμῷ, \n", "content_type": "5-lines"}, {"text": "στῆ δ' ἄρ' ἐπὶ μελίης χαλκογλώχινος ἐρεισθείς. \nἣ δ' ἄρα τὸν μὲν ἔλειπε, κιχήσατο δ' Ἕκτορα δῖον \nΔηϊφόβῳ ἐϊκυῖα δέμας καὶ ἀτειρέα φωνήν:  \nἀγχοῦ δ' ἱσταμένη ἔπεα πτερόεντα προσηύδα:  \nἠθεῖ' ἦ μάλα δή σε βιάζεται ὠκὺς Ἀχιλλεὺς \n", "content_type": "5-lines"}, {"text": "ἄστυ πέρι Πριάμοιο ποσὶν ταχέεσσι διώκων:  \nἀλλ' ἄγε δὴ στέωμεν καὶ ἀλεξώμεσθα μένοντες. \nτὴν δ' αὖτε προσέειπε μέγας κορυθαίολος Ἕκτωρ:  \nΔηΐφοβ' ἦ μέν μοι τὸ πάρος πολὺ φίλτατος ἦσθα \nγνωτῶν οὓς Ἑκάβη ἠδὲ Πρίαμος τέκε παῖδας: \n", "content_type": "5-lines"}, {"text": "νῦν δ' ἔτι καὶ μᾶλλον νοέω φρεσὶ τιμήσασθαι, \nὃς ἔτλης ἐμεῦ εἵνεκ', ἐπεὶ ἴδες ὀφθαλμοῖσι, \nτείχεος ἐξελθεῖν, ἄλλοι δ' ἔντοσθε μένουσι. \nτὸν δ' αὖτε προσέειπε θεὰ γλαυκῶπις Ἀθήνη:  \nἠθεῖ' ἦ μὲν πολλὰ πατὴρ καὶ πότνια μήτηρ \n", "content_type": "5-lines"}, {"text": "λίσσονθ' ἑξείης γουνούμενοι, ἀμφὶ δ' ἑταῖροι, \nαὖθι μένειν:  τοῖον γὰρ ὑποτρομέουσιν ἅπαντες: \nἀλλ' ἐμὸς ἔνδοθι θυμὸς ἐτείρετο πένθεϊ λυγρῷ. \nνῦν δ' ἰθὺς μεμαῶτε μαχώμεθα, μὴ δέ τι δούρων \nἔστω φειδωλή, ἵνα εἴδομεν εἴ κεν Ἀχιλλεὺς \n", "content_type": "5-lines"}, {"text": "νῶϊ κατακτείνας ἔναρα βροτόεντα φέρηται \nνῆας ἔπι γλαφυράς, ἦ κεν σῷ δουρὶ δαμήῃ. \nὣς φαμένη καὶ κερδοσύνῃ ἡγήσατ' Ἀθήνη:  \nοἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες, \nτὸν πρότερος προσέειπε μέγας κορυθαίολος Ἕκτωρ:  \n", "content_type": "5-lines"}, {"text": "οὔ σ' ἔτι Πηλέος υἱὲ φοβήσομαι, ὡς τὸ πάρος περ \nτρὶς περὶ ἄστυ μέγα Πριάμου δίον, οὐδέ ποτ' ἔτλην \nμεῖναι ἐπερχόμενον:  νῦν αὖτέ με θυμὸς ἀνῆκε \nστήμεναι ἀντία σεῖο:  ἕλοιμί κεν ἤ κεν ἁλοίην. \nἀλλ' ἄγε δεῦρο θεοὺς ἐπιδώμεθα:  τοὶ γὰρ ἄριστοι \n", "content_type": "5-lines"}, {"text": "μάρτυροι ἔσσονται καὶ ἐπίσκοποι ἁρμονιάων:  \nοὐ γὰρ ἐγώ σ' ἔκπαγλον ἀεικιῶ, αἴ κεν ἐμοὶ Ζεὺς \nδώῃ καμμονίην, σὴν δὲ ψυχὴν ἀφέλωμαι:  \nἀλλ' ἐπεὶ ἄρ κέ σε συλήσω κλυτὰ τεύχε' Ἀχιλλεῦ \nνεκρὸν Ἀχαιοῖσιν δώσω πάλιν:  ὣς δὲ σὺ ῥέζειν. \n", "content_type": "5-lines"}, {"text": "τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς: \nἝκτορ μή μοι ἄλαστε συνημοσύνας ἀγόρευε:  \nὡς οὐκ ἔστι λέουσι καὶ ἀνδράσιν ὅρκια πιστά, \nοὐδὲ λύκοι τε καὶ ἄρνες ὁμόφρονα θυμὸν ἔχουσιν, \nἀλλὰ κακὰ φρονέουσι διαμπερὲς ἀλλήλοισιν, \n", "content_type": "5-lines"}, {"text": "ὣς οὐκ ἔστ' ἐμὲ καὶ σὲ φιλήμεναι, οὐδέ τι νῶϊν \nὅρκια ἔσσονται, πρίν γ' ἢ ἕτερόν γε πεσόντα \nαἵματος ἆσαι Ἄρηα ταλαύρινον πολεμιστήν. \nπαντοίης ἀρετῆς μιμνήσκεο:  νῦν σε μάλα χρὴ \nαἰχμητήν τ' ἔμεναι καὶ θαρσαλέον πολεμιστήν. \n", "content_type": "5-lines"}, {"text": "οὔ τοι ἔτ' ἔσθ' ὑπάλυξις, ἄφαρ δέ σε Παλλὰς Ἀθήνη \nἔγχει ἐμῷ δαμάᾳ:  νῦν δ' ἀθρόα πάντ' ἀποτίσεις \nκήδε' ἐμῶν ἑτάρων οὓς ἔκτανες ἔγχεϊ θύων. \nἦ ῥα, καὶ ἀμπεπαλὼν προΐει δολιχόσκιον ἔγχος: \nκαὶ τὸ μὲν ἄντα ἰδὼν ἠλεύατο φαίδιμος Ἕκτωρ:  \n", "content_type": "5-lines"}, {"text": "ἕζετο γὰρ προϊδών, τὸ δ' ὑπέρπτατο χάλκεον ἔγχος, \nἐν γαίῃ δ' ἐπάγη:  ἀνὰ δ' ἥρπασε Παλλὰς Ἀθήνη, \nἂψ δ' Ἀχιλῆϊ δίδου, λάθε δ' Ἕκτορα ποιμένα λαῶν. \nἝκτωρ δὲ προσέειπεν ἀμύμονα Πηλεΐωνα:  \nἤμβροτες, οὐδ' ἄρα πώ τι θεοῖς ἐπιείκελ' Ἀχιλλεῦ \n", "content_type": "5-lines"}, {"text": "ἐκ Διὸς ἠείδης τὸν ἐμὸν μόρον, ἦ τοι ἔφης γε:  \nἀλλά τις ἀρτιεπὴς καὶ ἐπίκλοπος ἔπλεο μύθων, \nὄφρά σ' ὑποδείσας μένεος ἀλκῆς τε λάθωμαι. \nοὐ μέν μοι φεύγοντι μεταφρένῳ ἐν δόρυ πήξεις, \nἀλλ' ἰθὺς μεμαῶτι διὰ στήθεσφιν ἔλασσον \n", "content_type": "5-lines"}, {"text": "εἴ τοι ἔδωκε θεός: νῦν αὖτ' ἐμὸν ἔγχος ἄλευαι \nχάλκεον:  ὡς δή μιν σῷ ἐν χροῒ πᾶν κομίσαιο. \nκαί κεν ἐλαφρότερος πόλεμος Τρώεσσι γένοιτο \nσεῖο καταφθιμένοιο:  σὺ γάρ σφισι πῆμα μέγιστον. \nἦ ῥα, καὶ ἀμπεπαλὼν προΐει δολιχόσκιον ἔγχος, \n", "content_type": "5-lines"}, {"text": "καὶ βάλε Πηλεΐδαο μέσον σάκος οὐδ' ἀφάμαρτε:  \nτῆλε δ' ἀπεπλάγχθη σάκεος δόρυ:  χώσατο δ' Ἕκτωρ \nὅττί ῥά οἱ βέλος ὠκὺ ἐτώσιον ἔκφυγε χειρός, \nστῆ δὲ κατηφήσας, οὐδ' ἄλλ' ἔχε μείλινον ἔγχος. \nΔηΐφοβον δ' ἐκάλει λευκάσπιδα μακρὸν ἀΰσας: \n", "content_type": "5-lines"}, {"text": "ᾔτεέ μιν δόρυ μακρόν:  ὃ δ' οὔ τί οἱ ἐγγύθεν ἦεν. \nἝκτωρ δ' ἔγνω ᾗσιν ἐνὶ φρεσὶ φώνησέν τε:  \nὢ πόποι ἦ μάλα δή με θεοὶ θάνατον δὲ κάλεσσαν:  \nΔηΐφοβον γὰρ ἔγωγ' ἐφάμην ἥρωα παρεῖναι:  \nἀλλ' ὃ μὲν ἐν τείχει, ἐμὲ δ' ἐξαπάτησεν Ἀθήνη. \n", "content_type": "5-lines"}, {"text": "νῦν δὲ δὴ ἐγγύθι μοι θάνατος κακός, οὐδ' ἔτ' ἄνευθεν, \nοὐδ' ἀλέη:  ἦ γάρ ῥα πάλαι τό γε φίλτερον ἦεν \nΖηνί τε καὶ Διὸς υἷι ἑκηβόλῳ, οἵ με πάρος γε \nπρόφρονες εἰρύατο:  νῦν αὖτέ με μοῖρα κιχάνει. \nμὴ μὰν ἀσπουδί γε καὶ ἀκλειῶς ἀπολοίμην, \n", "content_type": "5-lines"}, {"text": "ἀλλὰ μέγα ῥέξας τι καὶ ἐσσομένοισι πυθέσθαι. \nὣς ἄρα φωνήσας εἰρύσσατο φάσγανον ὀξύ, \nτό οἱ ὑπὸ λαπάρην τέτατο μέγα τε στιβαρόν τε, \nοἴμησεν δὲ ἀλεὶς ὥς τ' αἰετὸς ὑψιπετήεις, \nὅς τ' εἶσιν πεδίον δὲ διὰ νεφέων ἐρεβεννῶν \n", "content_type": "5-lines"}, {"text": "ἁρπάξων ἢ ἄρν' ἀμαλὴν ἤ πτῶκα λαγωόν:  \nὣς Ἕκτωρ οἴμησε τινάσσων φάσγανον ὀξύ. \nὁρμήθη δ' Ἀχιλεύς, μένεος δ' ἐμπλήσατο θυμὸν \nἀγρίου, πρόσθεν δὲ σάκος στέρνοιο κάλυψε \nκαλὸν δαιδάλεον, κόρυθι δ' ἐπένευε φαεινῇ \n", "content_type": "5-lines"}, {"text": "τετραφάλῳ:  καλαὶ δὲ περισσείοντο ἔθειραι \nχρύσεαι, ἃς Ἥφαιστος ἵει λόφον ἀμφὶ θαμειάς. \nοἷος δ' ἀστὴρ εἶσι μετ' ἀστράσι νυκτὸς ἀμολγῷ \nἕσπερος, ὃς κάλλιστος ἐν οὐρανῷ ἵσταται ἀστήρ, \nὣς αἰχμῆς ἀπέλαμπ' εὐήκεος, ἣν ἄρ' Ἀχιλλεὺς \n", "content_type": "5-lines"}, {"text": "πάλλεν δεξιτερῇ φρονέων κακὸν Ἕκτορι δίῳ \nεἰσορόων χρόα καλόν, ὅπῃ εἴξειε μάλιστα. \nτοῦ δὲ καὶ ἄλλο τόσον μὲν ἔχε χρόα χάλκεα τεύχεα \nκαλά, τὰ Πατρόκλοιο βίην ἐνάριξε κατακτάς: \nφαίνετο δ' ᾗ κληῗδες ἀπ' ὤμων αὐχέν' ἔχουσι \n", "content_type": "5-lines"}, {"text": "λαυκανίην, ἵνα τε ψυχῆς ὤκιστος ὄλεθρος: \nτῇ ῥ' ἐπὶ οἷ μεμαῶτ' ἔλασ' ἔγχεϊ δῖος Ἀχιλλεύς, \nἀντικρὺ δ' ἁπαλοῖο δι' αὐχένος ἤλυθ' ἀκωκή:  \nοὐδ' ἄρ' ἀπ' ἀσφάραγον μελίη τάμε χαλκοβάρεια, \nὄφρά τί μιν προτιείποι ἀμειβόμενος ἐπέεσσιν. \n", "content_type": "5-lines"}, {"text": "ἤριπε δ' ἐν κονίῃς: ὃ δ' ἐπεύξατο δῖος Ἀχιλλεύς: \nἝκτορ ἀτάρ που ἔφης Πατροκλῆ' ἐξεναρίζων \nσῶς ἔσσεσθ', ἐμὲ δ' οὐδὲν ὀπίζεο νόσφιν ἐόντα \nνήπιε:  τοῖο δ' ἄνευθεν ἀοσσητὴρ μέγ' ἀμείνων \nνηυσὶν ἔπι γλαφυρῇσιν ἐγὼ μετόπισθε λελείμμην, \n", "content_type": "5-lines"}, {"text": "ὅς τοι γούνατ' ἔλυσα:  σὲ μὲν κύνες ἠδ' οἰωνοὶ \nἑλκήσουσ' ἀϊκῶς, τὸν δὲ κτεριοῦσιν Ἀχαιοί. \nτὸν δ' ὀλιγοδρανέων προσέφη κορυθαίολος Ἕκτωρ:  \nλίσσομ' ὑπὲρ ψυχῆς καὶ γούνων σῶν τε τοκήων \nμή με ἔα παρὰ νηυσὶ κύνας καταδάψαι Ἀχαιῶν, \n", "content_type": "5-lines"}, {"text": "ἀλλὰ σὺ μὲν χαλκόν τε ἅλις χρυσόν τε δέδεξο \nδῶρα τά τοι δώσουσι πατὴρ καὶ πότνια μήτηρ, \nσῶμα δὲ οἴκαδ' ἐμὸν δόμεναι πάλιν, ὄφρα πυρός με \nΤρῶες καὶ Τρώων ἄλοχοι λελάχωσι θανόντα. \nτὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεὺς: \n", "content_type": "5-lines"}, {"text": "μή με κύον γούνων γουνάζεο μὴ δὲ τοκήων:  \nαἲ γάρ πως αὐτόν με μένος καὶ θυμὸς ἀνήη \nὤμ' ἀποταμνόμενον κρέα ἔδμεναι, οἷα ἔοργας, \nὡς οὐκ ἔσθ' ὃς σῆς γε κύνας κεφαλῆς ἀπαλάλκοι, \nοὐδ' εἴ κεν δεκάκις τε καὶ εἰκοσινήριτ' ἄποινα \n", "content_type": "5-lines"}, {"text": "στήσωσ' ἐνθάδ' ἄγοντες, ὑπόσχωνται δὲ καὶ ἄλλα, \nοὐδ' εἴ κέν σ' αὐτὸν χρυσῷ ἐρύσασθαι ἀνώγοι \nΔαρδανίδης Πρίαμος: οὐδ' ὧς σέ γε πότνια μήτηρ \nἐνθεμένη λεχέεσσι γοήσεται ὃν τέκεν αὐτή, \nἀλλὰ κύνες τε καὶ οἰωνοὶ κατὰ πάντα δάσονται. \n", "content_type": "5-lines"}, {"text": "τὸν δὲ καταθνῄσκων προσέφη κορυθαίολος Ἕκτωρ:  \nἦ σ' εὖ γιγνώσκων προτιόσσομαι, οὐδ' ἄρ' ἔμελλον \nπείσειν:  ἦ γὰρ σοί γε σιδήρεος ἐν φρεσὶ θυμός. \nφράζεο νῦν, μή τοί τι θεῶν μήνιμα γένωμαι \nἤματι τῷ ὅτε κέν σε Πάρις καὶ Φοῖβος Ἀπόλλων \n", "content_type": "5-lines"}, {"text": "ἐσθλὸν ἐόντ' ὀλέσωσιν ἐνὶ Σκαιῇσι πύλῃσιν. \nὣς ἄρα μιν εἰπόντα τέλος θανάτοιο κάλυψε, \nψυχὴ δ' ἐκ ῥεθέων πταμένη Ἄϊδος δὲ βεβήκει \nὃν πότμον γοόωσα λιποῦσ' ἀνδροτῆτα καὶ ἥβην. \nτὸν καὶ τεθνηῶτα προσηύδα δῖος Ἀχιλλεύς: \n", "content_type": "5-lines"}, {"text": "τέθναθι:  κῆρα δ' ἐγὼ τότε δέξομαι ὁππότε κεν δὴ \nΖεὺς ἐθέλῃ τελέσαι ἠδ' ἀθάνατοι θεοὶ ἄλλοι. \nἦ ῥα, καὶ ἐκ νεκροῖο ἐρύσσατο χάλκεον ἔγχος, \nκαὶ τό γ' ἄνευθεν ἔθηχ', ὃ δ' ἀπ' ὤμων τεύχε' ἐσύλα \nαἱματόεντ':  ἄλλοι δὲ περίδραμον υἷες Ἀχαιῶν, \n", "content_type": "5-lines"}, {"text": "οἳ καὶ θηήσαντο φυὴν καὶ εἶδος ἀγητὸν \nἝκτορος: οὐδ' ἄρα οἵ τις ἀνουτητί γε παρέστη. \nὧδε δέ τις εἴπεσκεν ἰδὼν ἐς πλησίον ἄλλον:  \nὢ πόποι, ἦ μάλα δὴ μαλακώτερος ἀμφαφάασθαι \nἝκτωρ ἢ ὅτε νῆας ἐνέπρησεν πυρὶ κηλέῳ. \n", "content_type": "5-lines"}, {"text": "ὣς ἄρα τις εἴπεσκε καὶ οὐτήσασκε παραστάς. \nτὸν δ' ἐπεὶ ἐξενάριξε ποδάρκης δῖος Ἀχιλλεύς, \nστὰς ἐν Ἀχαιοῖσιν ἔπεα πτερόεντ' ἀγόρευεν:  \nὦ φίλοι Ἀργείων ἡγήτορες ἠδὲ μέδοντες \nἐπεὶ δὴ τόνδ' ἄνδρα θεοὶ δαμάσασθαι ἔδωκαν, \n", "content_type": "5-lines"}, {"text": "ὃς κακὰ πόλλ' ἔρρεξεν ὅσ' οὐ σύμπαντες οἱ ἄλλοι, \nεἰ δ' ἄγετ' ἀμφὶ πόλιν σὺν τεύχεσι πειρηθῶμεν, \nὄφρά κ' ἔτι γνῶμεν Τρώων νόον ὅν τιν' ἔχουσιν, \nἢ καταλείψουσιν πόλιν ἄκρην τοῦδε πεσόντος, \nἦε μένειν μεμάασι καὶ Ἕκτορος οὐκέτ' ἐόντος. \n", "content_type": "5-lines"}, {"text": "ἀλλὰ τί ἤ μοι ταῦτα φίλος διελέξατο θυμός; \nκεῖται πὰρ νήεσσι νέκυς ἄκλαυτος ἄθαπτος \nΠάτροκλος: τοῦ δ' οὐκ ἐπιλήσομαι, ὄφρ' ἂν ἔγωγε \nζωοῖσιν μετέω καί μοι φίλα γούνατ' ὀρώρῃ:  \nεἰ δὲ θανόντων περ καταλήθοντ' εἰν Ἀΐδαο \n", "content_type": "5-lines"}, {"text": "αὐτὰρ ἐγὼ καὶ κεῖθι φίλου μεμνήσομ' ἑταίρου. \nνῦν δ' ἄγ' ἀείδοντες παιήονα κοῦροι Ἀχαιῶν \nνηυσὶν ἔπι γλαφυρῇσι νεώμεθα, τόνδε δ' ἄγωμεν. \nἠράμεθα μέγα κῦδος: ἐπέφνομεν Ἕκτορα δῖον, \nᾧ Τρῶες κατὰ ἄστυ θεῷ ὣς εὐχετόωντο. \n", "content_type": "5-lines"}, {"text": "ἦ ῥα, καὶ Ἕκτορα δῖον ἀεικέα μήδετο ἔργα. \nἀμφοτέρων μετόπισθε ποδῶν τέτρηνε τένοντε \nἐς σφυρὸν ἐκ πτέρνης, βοέους δ' ἐξῆπτεν ἱμάντας, \nἐκ δίφροιο δ' ἔδησε, κάρη δ' ἕλκεσθαι ἔασεν:  \nἐς δίφρον δ' ἀναβὰς ἀνά τε κλυτὰ τεύχε' ἀείρας \n", "content_type": "5-lines"}, {"text": "μάστιξέν ῥ' ἐλάαν, τὼ δ' οὐκ ἀέκοντε πετέσθην. \nτοῦ δ' ἦν ἑλκομένοιο κονίσαλος, ἀμφὶ δὲ χαῖται \nκυάνεαι πίτναντο, κάρη δ' ἅπαν ἐν κονίῃσι \nκεῖτο πάρος χαρίεν:  τότε δὲ Ζεὺς δυσμενέεσσι \nδῶκεν ἀεικίσσασθαι ἑῇ ἐν πατρίδι γαίῃ. \n", "content_type": "5-lines"}, {"text": "ὣς τοῦ μὲν κεκόνιτο κάρη ἅπαν:  ἣ δέ νυ μήτηρ \nτίλλε κόμην, ἀπὸ δὲ λιπαρὴν ἔρριψε καλύπτρην \nτηλόσε, κώκυσεν δὲ μάλα μέγα παῖδ' ἐσιδοῦσα:  \nᾤμωξεν δ' ἐλεεινὰ πατὴρ φίλος, ἀμφὶ δὲ λαοὶ \nκωκυτῷ τ' εἴχοντο καὶ οἰμωγῇ κατὰ ἄστυ. \n", "content_type": "5-lines"}, {"text": "τῷ δὲ μάλιστ' ἄρ' ἔην ἐναλίγκιον ὡς εἰ ἅπασα \nἼλιος ὀφρυόεσσα πυρὶ σμύχοιτο κατ' ἄκρης. \nλαοὶ μέν ῥα γέροντα μόγις ἔχον ἀσχαλόωντα \nἐξελθεῖν μεμαῶτα πυλάων Δαρδανιάων. \nπάντας δ' ἐλλιτάνευε κυλινδόμενος κατὰ κόπρον, \n", "content_type": "5-lines"}, {"text": "ἐξονομακλήδην ὀνομάζων ἄνδρα ἕκαστον:  \nσχέσθε φίλοι, καί μ' οἶον ἐάσατε κηδόμενοί περ \nἐξελθόντα πόληος ἱκέσθ' ἐπὶ νῆας Ἀχαιῶν. \nλίσσωμ' ἀνέρα τοῦτον ἀτάσθαλον ὀβριμοεργόν, \nἤν πως ἡλικίην αἰδέσσεται ἠδ' ἐλεήσῃ \n", "content_type": "5-lines"}, {"text": "γῆρας: καὶ δέ νυ τῷ γε πατὴρ τοιόσδε τέτυκται \nΠηλεύς, ὅς μιν ἔτικτε καὶ ἔτρεφε πῆμα γενέσθαι \nΤρωσί:  μάλιστα δ' ἐμοὶ περὶ πάντων ἄλγε' ἔθηκε. \nτόσσους γάρ μοι παῖδας ἀπέκτανε τηλεθάοντας: \nτῶν πάντων οὐ τόσσον ὀδύρομαι ἀχνύμενός περ \n", "content_type": "5-lines"}, {"text": "ὡς ἑνός, οὗ μ' ἄχος ὀξὺ κατοίσεται Ἄϊδος εἴσω, \nἝκτορος: ὡς ὄφελεν θανέειν ἐν χερσὶν ἐμῇσι:  \nτώ κε κορεσσάμεθα κλαίοντέ τε μυρομένω τε \nμήτηρ θ', ἥ μιν ἔτικτε δυσάμμορος, ἠδ' ἐγὼ αὐτός. \nὣς ἔφατο κλαίων, ἐπὶ δὲ στενάχοντο πολῖται:  \n", "content_type": "5-lines"}, {"text": "Τρῳῇσιν δ' Ἑκάβη ἁδινοῦ ἐξῆρχε γόοιο:  \nτέκνον ἐγὼ δειλή:  τί νυ βείομαι αἰνὰ παθοῦσα \nσεῦ ἀποτεθνηῶτος; ὅ μοι νύκτάς τε καὶ ἦμαρ \nεὐχωλὴ κατὰ ἄστυ πελέσκεο, πᾶσί τ' ὄνειαρ \nΤρωσί τε καὶ Τρῳῇσι κατὰ πτόλιν, οἵ σε θεὸν ὣς \n", "content_type": "5-lines"}, {"text": "δειδέχατ':  ἦ γὰρ καί σφι μάλα μέγα κῦδος ἔησθα \nζωὸς ἐών:  νῦν αὖ θάνατος καὶ μοῖρα κιχάνει. \nὣς ἔφατο κλαίουσ', ἄλοχος δ' οὔ πώ τι πέπυστο \nἝκτορος: οὐ γάρ οἵ τις ἐτήτυμος ἄγγελος ἐλθὼν \nἤγγειλ' ὅττί ῥά οἱ πόσις ἔκτοθι μίμνε πυλάων, \n", "content_type": "5-lines"}, {"text": "ἀλλ' ἥ γ' ἱστὸν ὕφαινε μυχῷ δόμου ὑψηλοῖο \nδίπλακα πορφυρέην, ἐν δὲ θρόνα ποικίλ' ἔπασσε. \nκέκλετο δ' ἀμφιπόλοισιν ἐϋπλοκάμοις κατὰ δῶμα \nἀμφὶ πυρὶ στῆσαι τρίποδα μέγαν, ὄφρα πέλοιτο \nἝκτορι θερμὰ λοετρὰ μάχης ἐκ νοστήσαντι \n", "content_type": "5-lines"}, {"text": "νηπίη, οὐδ' ἐνόησεν ὅ μιν μάλα τῆλε λοετρῶν \nχερσὶν Ἀχιλλῆος δάμασε γλαυκῶπις Ἀθήνη. \nκωκυτοῦ δ' ἤκουσε καὶ οἰμωγῆς ἀπὸ πύργου:  \nτῆς δ' ἐλελίχθη γυῖα, χαμαὶ δέ οἱ ἔκπεσε κερκίς: \nἣ δ' αὖτις δμῳῇσιν ἐϋπλοκάμοισι μετηύδα:  \n", "content_type": "5-lines"}, {"text": "δεῦτε δύω μοι ἕπεσθον, ἴδωμ' ὅτιν' ἔργα τέτυκται. \nαἰδοίης ἑκυρῆς ὀπὸς ἔκλυον, ἐν δ' ἐμοὶ αὐτῇ \nστήθεσι πάλλεται ἦτορ ἀνὰ στόμα, νέρθε δὲ γοῦνα \nπήγνυται:  ἐγγὺς δή τι κακὸν Πριάμοιο τέκεσσιν. \nαἲ γὰρ ἀπ' οὔατος εἴη ἐμεῦ ἔπος: ἀλλὰ μάλ' αἰνῶς \n", "content_type": "5-lines"}, {"text": "δείδω μὴ δή μοι θρασὺν Ἕκτορα δῖος Ἀχιλλεὺς \nμοῦνον ἀποτμήξας πόλιος πεδίον δὲ δίηται, \nκαὶ δή μιν καταπαύσῃ ἀγηνορίης ἀλεγεινῆς \nἥ μιν ἔχεσκ', ἐπεὶ οὔ ποτ' ἐνὶ πληθυῖ μένεν ἀνδρῶν, \nἀλλὰ πολὺ προθέεσκε, τὸ ὃν μένος οὐδενὶ εἴκων. \n", "content_type": "5-lines"}, {"text": "ὣς φαμένη μεγάροιο διέσσυτο μαινάδι ἴση \nπαλλομένη κραδίην:  ἅμα δ' ἀμφίπολοι κίον αὐτῇ \nαὐτὰρ ἐπεὶ πύργόν τε καὶ ἀνδρῶν ἷξεν ὅμιλον \nἔστη παπτήνασ' ἐπὶ τείχεϊ, τὸν δὲ νόησεν \nἑλκόμενον πρόσθεν πόλιος: ταχέες δέ μιν ἵπποι \n", "content_type": "5-lines"}, {"text": "ἕλκον ἀκηδέστως κοίλας ἐπὶ νῆας Ἀχαιῶν. \nτὴν δὲ κατ' ὀφθαλμῶν ἐρεβεννὴ νὺξ ἐκάλυψεν, \nἤριπε δ' ἐξοπίσω, ἀπὸ δὲ ψυχὴν ἐκάπυσσε. \nτῆλε δ' ἀπὸ κρατὸς βάλε δέσματα σιγαλόεντα, \nἄμπυκα κεκρύφαλόν τε ἰδὲ πλεκτὴν ἀναδέσμην \n", "content_type": "5-lines"}, {"text": "κρήδεμνόν θ', ὅ ῥά οἱ δῶκε χρυσῆ Ἀφροδίτη \nἤματι τῷ ὅτε μιν κορυθαίολος ἠγάγεθ' Ἕκτωρ \nἐκ δόμου Ἠετίωνος, ἐπεὶ πόρε μυρία ἕδνα. \nἀμφὶ δέ μιν γαλόῳ τε καὶ εἰνατέρες ἅλις ἔσταν, \nαἵ ἑ μετὰ σφίσιν εἶχον ἀτυζομένην ἀπολέσθαι. \n", "content_type": "5-lines"}, {"text": "ἣ δ' ἐπεὶ οὖν ἔμπνυτο καὶ ἐς φρένα θυμὸς ἀγέρθη \nἀμβλήδην γοόωσα μετὰ Τρῳῇσιν ἔειπεν:  \nἝκτορ ἐγὼ δύστηνος: ἰῇ ἄρα γεινόμεθ' αἴσῃ \nἀμφότεροι, σὺ μὲν ἐν Τροίῃ Πριάμου κατὰ δῶμα, \nαὐτὰρ ἐγὼ Θήβῃσιν ὑπὸ Πλάκῳ ὑληέσσῃ \n", "content_type": "5-lines"}, {"text": "ἐν δόμῳ Ἠετίωνος, ὅ μ' ἔτρεφε τυτθὸν ἐοῦσαν \nδύσμορος αἰνόμορον:  ὡς μὴ ὤφελλε τεκέσθαι. \nνῦν δὲ σὺ μὲν Ἀΐδαο δόμους ὑπὸ κεύθεσι γαίης \nἔρχεαι, αὐτὰρ ἐμὲ στυγερῷ ἐνὶ πένθεϊ λείπεις \nχήρην ἐν μεγάροισι:  πάϊς δ' ἔτι νήπιος αὔτως, \n", "content_type": "5-lines"}, {"text": "ὃν τέκομεν σύ τ' ἐγώ τε δυσάμμοροι:  οὔτε σὺ τούτῳ \nἔσσεαι Ἕκτορ ὄνειαρ ἐπεὶ θάνες, οὔτε σοὶ οὗτος. \nἤν περ γὰρ πόλεμόν γε φύγῃ πολύδακρυν Ἀχαιῶν, \nαἰεί τοι τούτῳ γε πόνος καὶ κήδε' ὀπίσσω \nἔσσοντ':  ἄλλοι γάρ οἱ ἀπουρίσσουσιν ἀρούρας. \n", "content_type": "5-lines"}, {"text": "ἦμαρ δ' ὀρφανικὸν παναφήλικα παῖδα τίθησι:  \nπάντα δ' ὑπεμνήμυκε, δεδάκρυνται δὲ παρειαί, \nδευόμενος δέ τ' ἄνεισι πάϊς ἐς πατρὸς ἑταίρους, \nἄλλον μὲν χλαίνης ἐρύων, ἄλλον δὲ χιτῶνος: \nτῶν δ' ἐλεησάντων κοτύλην τις τυτθὸν ἐπέσχε:  \n", "content_type": "5-lines"}, {"text": "χείλεα μέν τ' ἐδίην', ὑπερῴην δ' οὐκ ἐδίηνε. \nτὸν δὲ καὶ ἀμφιθαλὴς ἐκ δαιτύος ἐστυφέλιξε \nχερσὶν πεπλήγων καὶ ὀνειδείοισιν ἐνίσσων:  \nἔρρ' οὕτως: οὐ σός γε πατὴρ μεταδαίνυται ἡμῖν. \nδακρυόεις δέ τ' ἄνεισι πάϊς ἐς μητέρα χήρην \n", "content_type": "5-lines"}, {"text": "Ἀστυάναξ, ὃς πρὶν μὲν ἑοῦ ἐπὶ γούνασι πατρὸς \nμυελὸν οἶον ἔδεσκε καὶ οἰῶν πίονα δημόν:  \nαὐτὰρ ὅθ' ὕπνος ἕλοι, παύσαιτό τε νηπιαχεύων, \nεὕδεσκ' ἐν λέκτροισιν ἐν ἀγκαλίδεσσι τιθήνης \nεὐνῇ ἔνι μαλακῇ θαλέων ἐμπλησάμενος κῆρ:  \n", "content_type": "5-lines"}, {"text": "νῦν δ' ἂν πολλὰ πάθῃσι φίλου ἀπὸ πατρὸς ἁμαρτὼν \nἈστυάναξ, ὃν Τρῶες ἐπίκλησιν καλέουσιν:  \nοἶος γάρ σφιν ἔρυσο πύλας καὶ τείχεα μακρά. \nνῦν δὲ σὲ μὲν παρὰ νηυσὶ κορωνίσι νόσφι τοκήων \nαἰόλαι εὐλαὶ ἔδονται, ἐπεί κε κύνες κορέσωνται \n", "content_type": "5-lines"}, {"text": "γυμνόν:  ἀτάρ τοι εἵματ' ἐνὶ μεγάροισι κέονται \nλεπτά τε καὶ χαρίεντα τετυγμένα χερσὶ γυναικῶν. \nἀλλ' ἤτοι τάδε πάντα καταφλέξω πυρὶ κηλέῳ \nοὐδὲν σοί γ' ὄφελος, ἐπεὶ οὐκ ἐγκείσεαι αὐτοῖς, \nἀλλὰ πρὸς Τρώων καὶ Τρωϊάδων κλέος εἶναι. \n", "content_type": "5-lines"}]}, {"section_num": "23", "section_type": "book", "contents": [{"text": "ὣς οἳ μὲν στενάχοντο κατὰ πτόλιν:  αὐτὰρ Ἀχαιοὶ \nἐπεὶ δὴ νῆάς τε καὶ Ἑλλήσποντον ἵκοντο, \nοἳ μὲν ἄρ' ἐσκίδναντο ἑὴν ἐπὶ νῆα ἕκαστος, \nΜυρμιδόνας δ' οὐκ εἴα ἀποσκίδνασθαι Ἀχιλλεύς, \n", "content_type": "5-lines"}, {"text": "ἀλλ' ὅ γε οἷς ἑτάροισι φιλοπτολέμοισι μετηύδα:  \nΜυρμιδόνες ταχύπωλοι ἐμοὶ ἐρίηρες ἑταῖροι \nμὴ δή πω ὑπ' ὄχεσφι λυώμεθα μώνυχας ἵππους, \nἀλλ' αὐτοῖς ἵπποισι καὶ ἅρμασιν ἆσσον ἰόντες \nΠάτροκλον κλαίωμεν:  ὃ γὰρ γέρας ἐστὶ θανόντων. \n", "content_type": "5-lines"}, {"text": "αὐτὰρ ἐπεί κ' ὀλοοῖο τεταρπώμεσθα γόοιο, \nἵππους λυσάμενοι δορπήσομεν ἐνθάδε πάντες. \nὣς ἔφαθ', οἳ δ' ᾤμωξαν ἀολλέες, ἦρχε δ' Ἀχιλλεύς. \nοἳ δὲ τρὶς περὶ νεκρὸν ἐΰτριχας ἤλασαν ἵππους \nμυρόμενοι:  μετὰ δέ σφι Θέτις γόου ἵμερον ὦρσε. \n", "content_type": "5-lines"}, {"text": "δεύοντο ψάμαθοι, δεύοντο δὲ τεύχεα φωτῶν \nδάκρυσι:  τοῖον γὰρ πόθεον μήστωρα φόβοιο. \nτοῖσι δὲ Πηλεΐδης ἁδινοῦ ἐξῆρχε γόοιο \nχεῖρας ἐπ' ἀνδροφόνους θέμενος στήθεσσιν ἑταίρου:  \nχαῖρέ μοι ὦ Πάτροκλε καὶ εἰν Ἀΐδαο δόμοισι:  \n", "content_type": "5-lines"}, {"text": "πάντα γὰρ ἤδη τοι τελέω τὰ πάροιθεν ὑπέστην \nἝκτορα δεῦρ' ἐρύσας δώσειν κυσὶν ὠμὰ δάσασθαι, \nδώδεκα δὲ προπάροιθε πυρῆς ἀποδειροτομήσειν \nΤρώων ἀγλαὰ τέκνα σέθεν κταμένοιο χολωθείς. \nἦ ῥα καὶ Ἕκτορα δῖον ἀεικέα μήδετο ἔργα \n", "content_type": "5-lines"}, {"text": "πρηνέα πὰρ λεχέεσσι Μενοιτιάδαο τανύσσας \nἐν κονίῃς: οἳ δ' ἔντε' ἀφωπλίζοντο ἕκαστος \nχάλκεα μαρμαίροντα, λύον δ' ὑψηχέας ἵππους, \nκὰδ δ' ἷζον παρὰ νηῒ ποδώκεος Αἰακίδαο \nμυρίοι:  αὐτὰρ ὃ τοῖσι τάφον μενοεικέα δαίνυ. \n", "content_type": "5-lines"}, {"text": "πολλοὶ μὲν βόες ἀργοὶ ὀρέχθεον ἀμφὶ σιδήρῳ \nσφαζόμενοι, πολλοὶ δ' ὄϊες καὶ μηκάδες αἶγες: \nπολλοὶ δ' ἀργιόδοντες ὕες θαλέθοντες ἀλοιφῇ \nεὑόμενοι τανύοντο διὰ φλογὸς Ἡφαίστοιο:  \nπάντῃ δ' ἀμφὶ νέκυν κοτυλήρυτον ἔρρεεν αἷμα. \n", "content_type": "5-lines"}, {"text": "αὐτὰρ τόν γε ἄνακτα ποδώκεα Πηλεΐωνα \nεἰς Ἀγαμέμνονα δῖον ἄγον βασιλῆες Ἀχαιῶν \nσπουδῇ παρπεπιθόντες ἑταίρου χωόμενον κῆρ. \nοἳ δ' ὅτε δὴ κλισίην Ἀγαμέμνονος ἷξον ἰόντες, \nαὐτίκα κηρύκεσσι λιγυφθόγγοισι κέλευσαν \n", "content_type": "5-lines"}, {"text": "ἀμφὶ πυρὶ στῆσαι τρίποδα μέγαν, εἰ πεπίθοιεν \nΠηλεΐδην λούσασθαι ἄπο βρότον αἱματόεντα. \nαὐτὰρ ὅ γ' ἠρνεῖτο στερεῶς, ἐπὶ δ' ὅρκον ὄμοσσεν:  \nοὐ μὰ Ζῆν', ὅς τίς τε θεῶν ὕπατος καὶ ἄριστος, \nοὐ θέμις ἐστὶ λοετρὰ καρήατος ἆσσον ἱκέσθαι \n", "content_type": "5-lines"}, {"text": "πρίν γ' ἐνὶ Πάτροκλον θέμεναι πυρὶ σῆμά τε χεῦαι \nκείρασθαί τε κόμην, ἐπεὶ οὔ μ' ἔτι δεύτερον ὧδε \nἵξετ' ἄχος κραδίην ὄφρα ζωοῖσι μετείω. \nἀλλ' ἤτοι νῦν μὲν στυγερῇ πειθώμεθα δαιτί:  \nἠῶθεν δ' ὄτρυνον ἄναξ ἀνδρῶν Ἀγάμεμνον \n", "content_type": "5-lines"}, {"text": "ὕλην τ' ἀξέμεναι παρά τε σχεῖν ὅσσ' ἐπιεικὲς \nνεκρὸν ἔχοντα νέεσθαι ὑπὸ ζόφον ἠερόεντα, \nὄφρ' ἤτοι τοῦτον μὲν ἐπιφλέγῃ ἀκάματον πῦρ \nθᾶσσον ἀπ' ὀφθαλμῶν, λαοὶ δ' ἐπὶ ἔργα τράπωνται. \nὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο. \n", "content_type": "5-lines"}, {"text": "ἐσσυμένως δ' ἄρα δόρπον ἐφοπλίσσαντες ἕκαστοι \nδαίνυντ', οὐδέ τι θυμὸς ἐδεύετο δαιτὸς ἐΐσης. \nαὐτὰρ ἐπεὶ πόσιος καὶ ἐδητύος ἐξ ἔρον ἕντο, \nοἳ μὲν κακκείοντες ἔβαν κλισίην δὲ ἕκαστος, \nΠηλεΐδης δ' ἐπὶ θινὶ πολυφλοίσβοιο θαλάσσης \n", "content_type": "5-lines"}, {"text": "κεῖτο βαρὺ στενάχων πολέσιν μετὰ Μυρμιδόνεσσιν \nἐν καθαρῷ, ὅθι κύματ' ἐπ' ἠϊόνος κλύζεσκον:  \nεὖτε τὸν ὕπνος ἔμαρπτε λύων μελεδήματα θυμοῦ \nνήδυμος ἀμφιχυθείς: μάλα γὰρ κάμε φαίδιμα γυῖα \nἝκτορ' ἐπαΐσσων προτὶ Ἴλιον ἠνεμόεσσαν:  \n", "content_type": "5-lines"}, {"text": "ἦλθε δ' ἐπὶ ψυχὴ Πατροκλῆος δειλοῖο \nπάντ' αὐτῷ μέγεθός τε καὶ ὄμματα κάλ' ἐϊκυῖα \nκαὶ φωνήν, καὶ τοῖα περὶ χροῒ εἵματα ἕστο:  \nστῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:  \nεὕδεις, αὐτὰρ ἐμεῖο λελασμένος ἔπλευ Ἀχιλλεῦ. \n", "content_type": "5-lines"}, {"text": "οὐ μέν μευ ζώοντος ἀκήδεις, ἀλλὰ θανόντος: \nθάπτέ με ὅττι τάχιστα πύλας Ἀΐδαο περήσω. \nτῆλέ με εἴργουσι ψυχαὶ εἴδωλα καμόντων, \nοὐδέ μέ πω μίσγεσθαι ὑπὲρ ποταμοῖο ἐῶσιν, \nἀλλ' αὔτως ἀλάλημαι ἀν' εὐρυπυλὲς Ἄϊδος δῶ. \n", "content_type": "5-lines"}, {"text": "καί μοι δὸς τὴν χεῖρ':  ὀλοφύρομαι, οὐ γὰρ ἔτ' αὖτις \nνίσομαι ἐξ Ἀΐδαο, ἐπήν με πυρὸς λελάχητε. \nοὐ μὲν γὰρ ζωοί γε φίλων ἀπάνευθεν ἑταίρων \nβουλὰς ἑζόμενοι βουλεύσομεν, ἀλλ' ἐμὲ μὲν κὴρ \nἀμφέχανε στυγερή, ἥ περ λάχε γιγνόμενόν περ:  \n", "content_type": "5-lines"}, {"text": "καὶ δὲ σοὶ αὐτῷ μοῖρα, θεοῖς ἐπιείκελ' Ἀχιλλεῦ, \nτείχει ὕπο Τρώων εὐηφενέων ἀπολέσθαι. \nἄλλο δέ τοι ἐρέω καὶ ἐφήσομαι αἴ κε πίθηαι:  \nμὴ ἐμὰ σῶν ἀπάνευθε τιθήμεναι ὀστέ' Ἀχιλλεῦ, \nἀλλ' ὁμοῦ ὡς ἐτράφημεν ἐν ὑμετέροισι δόμοισιν, \n", "content_type": "5-lines"}, {"text": "εὖτέ με τυτθὸν ἐόντα Μενοίτιος ἐξ Ὀπόεντος \nἤγαγεν ὑμέτερόνδ' ἀνδροκτασίης ὕπο λυγρῆς, \nἤματι τῷ ὅτε παῖδα κατέκτανον Ἀμφιδάμαντος \nνήπιος οὐκ ἐθέλων ἀμφ' ἀστραγάλοισι χολωθείς: \nἔνθά με δεξάμενος ἐν δώμασιν ἱππότα Πηλεὺς \n", "content_type": "5-lines"}, {"text": "ἔτραφέ τ' ἐνδυκέως καὶ σὸν θεράποντ' ὀνόμηνεν:  \nὣς δὲ καὶ ὀστέα νῶϊν ὁμὴ σορὸς ἀμφικαλύπτοι \nχρύσεος ἀμφιφορεύς, τόν τοι πόρε πότνια μήτηρ. \nτὸν δ' ἀπαμειβόμενος προσέφη πόδας ὠκὺς Ἀχιλλεύς: \nτίπτέ μοι ἠθείη κεφαλὴ δεῦρ' εἰλήλουθας \n", "content_type": "5-lines"}, {"text": "καί μοι ταῦτα ἕκαστ' ἐπιτέλλεαι; αὐτὰρ ἐγώ τοι \nπάντα μάλ' ἐκτελέω καὶ πείσομαι ὡς σὺ κελεύεις. \nἀλλά μοι ἆσσον στῆθι:  μίνυνθά περ ἀμφιβαλόντε \nἀλλήλους ὀλοοῖο τεταρπώμεσθα γόοιο. \nὣς ἄρα φωνήσας ὠρέξατο χερσὶ φίλῃσιν \n", "content_type": "5-lines"}, {"text": "οὐδ' ἔλαβε:  ψυχὴ δὲ κατὰ χθονὸς ἠΰτε καπνὸς \nᾤχετο τετριγυῖα:  ταφὼν δ' ἀνόρουσεν Ἀχιλλεὺς \nχερσί τε συμπλατάγησεν, ἔπος δ' ὀλοφυδνὸν ἔειπεν:  \nὢ πόποι ἦ ῥά τίς ἐστι καὶ εἰν Ἀΐδαο δόμοισι \nψυχὴ καὶ εἴδωλον, ἀτὰρ φρένες οὐκ ἔνι πάμπαν:  \n", "content_type": "5-lines"}, {"text": "παννυχίη γάρ μοι Πατροκλῆος δειλοῖο \nψυχὴ ἐφεστήκει γοόωσά τε μυρομένη τε, \nκαί μοι ἕκαστ' ἐπέτελλεν, ἔϊκτο δὲ θέσκελον αὐτῷ. \nὣς φάτο, τοῖσι δὲ πᾶσιν ὑφ' ἵμερον ὦρσε γόοιο:  \nμυρομένοισι δὲ τοῖσι φάνη ῥοδοδάκτυλος Ἠὼς \n", "content_type": "5-lines"}, {"text": "ἀμφὶ νέκυν ἐλεεινόν. ἀτὰρ κρείων Ἀγαμέμνων \nοὐρῆάς τ' ὄτρυνε καὶ ἀνέρας ἀξέμεν ὕλην \nπάντοθεν ἐκ κλισιῶν:  ἐπὶ δ' ἀνὴρ ἐσθλὸς ὀρώρει \nΜηριόνης θεράπων ἀγαπήνορος Ἰδομενῆος. \nοἳ δ' ἴσαν ὑλοτόμους πελέκεας ἐν χερσὶν ἔχοντες \n", "content_type": "5-lines"}, {"text": "σειράς τ' εὐπλέκτους: πρὸ δ' ἄρ' οὐρῆες κίον αὐτῶν. \nπολλὰ δ' ἄναντα κάταντα πάραντά τε δόχμιά τ' ἦλθον:  \nἀλλ' ὅτε δὴ κνημοὺς προσέβαν πολυπίδακος Ἴδης, \nαὐτίκ' ἄρα δρῦς ὑψικόμους ταναήκεϊ χαλκῷ \nτάμνον ἐπειγόμενοι:  ταὶ δὲ μεγάλα κτυπέουσαι \n", "content_type": "5-lines"}, {"text": "πῖπτον:  τὰς μὲν ἔπειτα διαπλήσσοντες Ἀχαιοὶ \nἔκδεον ἡμιόνων:  ταὶ δὲ χθόνα ποσσὶ δατεῦντο \nἐλδόμεναι πεδίοιο διὰ ῥωπήϊα πυκνά. \nπάντες δ' ὑλοτόμοι φιτροὺς φέρον:  ὡς γὰρ ἀνώγει \nΜηριόνης θεράπων ἀγαπήνορος Ἰδομενῆος. \n", "content_type": "5-lines"}, {"text": "κὰδ δ' ἄρ' ἐπ' ἀκτῆς βάλλον ἐπισχερώ, ἔνθ' ἄρ' Ἀχιλλεὺς \nφράσσατο Πατρόκλῳ μέγα ἠρίον ἠδὲ οἷ αὐτῷ. \nαὐτὰρ ἐπεὶ πάντῃ παρακάββαλον ἄσπετον ὕλην \nἥατ' ἄρ' αὖθι μένοντες ἀολλέες. αὐτὰρ Ἀχιλλεὺς \nαὐτίκα Μυρμιδόνεσσι φιλοπτολέμοισι κέλευσε \n", "content_type": "5-lines"}, {"text": "χαλκὸν ζώννυσθαι, ζεῦξαι δ' ὑπ' ὄχεσφιν ἕκαστον \nἵππους: οἳ δ' ὄρνυντο καὶ ἐν τεύχεσσιν ἔδυνον, \nἂν δ' ἔβαν ἐν δίφροισι παραιβάται ἡνίοχοί τε, \nπρόσθε μὲν ἱππῆες, μετὰ δὲ νέφος εἵπετο πεζῶν \nμυρίοι:  ἐν δὲ μέσοισι φέρον Πάτροκλον ἑταῖροι. \n", "content_type": "5-lines"}, {"text": "θριξὶ δὲ πάντα νέκυν καταείνυσαν, ἃς ἐπέβαλλον \nκειρόμενοι:  ὄπιθεν δὲ κάρη ἔχε δῖος Ἀχιλλεὺς \nἀχνύμενος: ἕταρον γὰρ ἀμύμονα πέμπ' Ἄϊδος δέ. \nοἳ δ' ὅτε χῶρον ἵκανον ὅθί σφισι πέφραδ' Ἀχιλλεὺς \nκάτθεσαν, αἶψα δέ οἱ μενοεικέα νήεον ὕλην. \n", "content_type": "5-lines"}, {"text": "ἔνθ' αὖτ' ἄλλ' ἐνόησε ποδάρκης δῖος Ἀχιλλεύς: \nστὰς ἀπάνευθε πυρῆς ξανθὴν ἀπεκείρατο χαίτην, \nτήν ῥα Σπερχειῷ ποταμῷ τρέφε τηλεθόωσαν:  \nὀχθήσας δ' ἄρα εἶπεν ἰδὼν ἐπὶ οἴνοπα πόντον:  \nΣπερχεί' ἄλλως σοί γε πατὴρ ἠρήσατο Πηλεὺς \n", "content_type": "5-lines"}, {"text": "κεῖσέ με νοστήσαντα φίλην ἐς πατρίδα γαῖαν \nσοί τε κόμην κερέειν ῥέξειν θ' ἱερὴν ἑκατόμβην, \nπεντήκοντα δ' ἔνορχα παρ' αὐτόθι μῆλ' ἱερεύσειν \nἐς πηγάς, ὅθι τοι τέμενος βωμός τε θυήεις. \nὣς ἠρᾶθ' ὃ γέρων, σὺ δέ οἱ νόον οὐκ ἐτέλεσσας. \n", "content_type": "5-lines"}, {"text": "νῦν δ' ἐπεὶ οὐ νέομαί γε φίλην ἐς πατρίδα γαῖαν \nΠατρόκλῳ ἥρωϊ κόμην ὀπάσαιμι φέρεσθαι. \nὣς εἰπὼν ἐν χερσὶ κόμην ἑτάροιο φίλοιο \nθῆκεν, τοῖσι δὲ πᾶσιν ὑφ' ἵμερον ὦρσε γόοιο. \nκαί νύ κ' ὀδυρομένοισιν ἔδυ φάος ἠελίοιο \n", "content_type": "5-lines"}, {"text": "εἰ μὴ Ἀχιλλεὺς αἶψ' Ἀγαμέμνονι εἶπε παραστάς: \nἈτρεΐδη, σοὶ γάρ τε μάλιστά γε λαὸς Ἀχαιῶν \nπείσονται μύθοισι, γόοιο μὲν ἔστι καὶ ἆσαι, \nνῦν δ' ἀπὸ πυρκαϊῆς σκέδασον καὶ δεῖπνον ἄνωχθι \nὅπλεσθαι:  τάδε δ' ἀμφὶ πονησόμεθ' οἷσι μάλιστα \n", "content_type": "5-lines"}, {"text": "κήδεός ἐστι νέκυς: παρὰ δ' οἵ τ' ἀγοὶ ἄμμι μενόντων. \nαὐτὰρ ἐπεὶ τό γ' ἄκουσεν ἄναξ ἀνδρῶν Ἀγαμέμνων, \nαὐτίκα λαὸν μὲν σκέδασεν κατὰ νῆας ἐΐσας, \nκηδεμόνες δὲ παρ' αὖθι μένον καὶ νήεον ὕλην, \nποίησαν δὲ πυρὴν ἑκατόμπεδον ἔνθα καὶ ἔνθα, \n", "content_type": "5-lines"}, {"text": "ἐν δὲ πυρῇ ὑπάτῃ νεκρὸν θέσαν ἀχνύμενοι κῆρ. \nπολλὰ δὲ ἴφια μῆλα καὶ εἰλίποδας ἕλικας βοῦς \nπρόσθε πυρῆς ἔδερόν τε καὶ ἄμφεπον:  ἐκ δ' ἄρα πάντων \nδημὸν ἑλὼν ἐκάλυψε νέκυν μεγάθυμος Ἀχιλλεὺς \nἐς πόδας ἐκ κεφαλῆς, περὶ δὲ δρατὰ σώματα νήει. \n", "content_type": "5-lines"}, {"text": "ἐν δ' ἐτίθει μέλιτος καὶ ἀλείφατος ἀμφιφορῆας \nπρὸς λέχεα κλίνων:  πίσυρας δ' ἐριαύχενας ἵππους \nἐσσυμένως ἐνέβαλλε πυρῇ μεγάλα στεναχίζων. \nἐννέα τῷ γε ἄνακτι τραπεζῆες κύνες ἦσαν, \nκαὶ μὲν τῶν ἐνέβαλλε πυρῇ δύο δειροτομήσας, \n", "content_type": "5-lines"}, {"text": "δώδεκα δὲ Τρώων μεγαθύμων υἱέας ἐσθλοὺς \nχαλκῷ δηϊόων:  κακὰ δὲ φρεσὶ μήδετο ἔργα:  \nἐν δὲ πυρὸς μένος ἧκε σιδήρεον ὄφρα νέμοιτο. \nᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:  \nχαῖρέ μοι ὦ Πάτροκλε καὶ εἰν Ἀΐδαο δόμοισι:  \n", "content_type": "5-lines"}, {"text": "πάντα γὰρ ἤδη τοι τελέω τὰ πάροιθεν ὑπέστην, \nδώδεκα μὲν Τρώων μεγαθύμων υἱέας ἐσθλοὺς \nτοὺς ἅμα σοὶ πάντας πῦρ ἐσθίει:  Ἕκτορα δ' οὔ τι \nδώσω Πριαμίδην πυρὶ δαπτέμεν, ἀλλὰ κύνεσσιν. \nὣς φάτ' ἀπειλήσας: τὸν δ' οὐ κύνες ἀμφεπένοντο, \n", "content_type": "5-lines"}, {"text": "ἀλλὰ κύνας μὲν ἄλαλκε Διὸς θυγάτηρ Ἀφροδίτη \nἤματα καὶ νύκτας, ῥοδόεντι δὲ χρῖεν ἐλαίῳ \nἀμβροσίῳ, ἵνα μή μιν ἀποδρύφοι ἑλκυστάζων. \nτῷ δ' ἐπὶ κυάνεον νέφος ἤγαγε Φοῖβος Ἀπόλλων \nοὐρανόθεν πεδίον δέ, κάλυψε δὲ χῶρον ἅπαντα \n", "content_type": "5-lines"}, {"text": "ὅσσον ἐπεῖχε νέκυς, μὴ πρὶν μένος ἠελίοιο \nσκήλει' ἀμφὶ περὶ χρόα ἴνεσιν ἠδὲ μέλεσσιν. \nοὐδὲ πυρὴ Πατρόκλου ἐκαίετο τεθνηῶτος: \nἔνθ' αὖτ' ἀλλ' ἐνόησε ποδάρκης δῖος Ἀχιλλεύς: \nστὰς ἀπάνευθε πυρῆς δοιοῖς ἠρᾶτ' ἀνέμοισι \n", "content_type": "5-lines"}, {"text": "Βορέῃ καὶ Ζεφύρῳ, καὶ ὑπίσχετο ἱερὰ καλά:  \nπολλὰ δὲ καὶ σπένδων χρυσέῳ δέπαϊ λιτάνευεν \nἐλθέμεν, ὄφρα τάχιστα πυρὶ φλεγεθοίατο νεκροί, \nὕλη τε σεύαιτο καήμεναι. ὦκα δὲ Ἶρις \nἀράων ἀΐουσα μετάγγελος ἦλθ' ἀνέμοισιν. \n", "content_type": "5-lines"}, {"text": "οἳ μὲν ἄρα Ζεφύροιο δυσαέος ἀθρόοι ἔνδον \nεἰλαπίνην δαίνυντο:  θέουσα δὲ Ἶρις ἐπέστη \nβηλῷ ἔπι λιθέῳ:  τοὶ δ' ὡς ἴδον ὀφθαλμοῖσι \nπάντες ἀνήϊξαν, κάλεόν τέ μιν εἰς ἓ ἕκαστος: \nἣ δ' αὖθ' ἕζεσθαι μὲν ἀνήνατο, εἶπε δὲ μῦθον:  \n", "content_type": "5-lines"}, {"text": "οὐχ ἕδος: εἶμι γὰρ αὖτις ἐπ' Ὠκεανοῖο ῥέεθρα \nΑἰθιόπων ἐς γαῖαν, ὅθι ῥέζουσ' ἑκατόμβας \nἀθανάτοις, ἵνα δὴ καὶ ἐγὼ μεταδαίσομαι ἱρῶν. \nἀλλ' Ἀχιλεὺς Βορέην ἠδὲ Ζέφυρον κελαδεινὸν \nἐλθεῖν ἀρᾶται, καὶ ὑπίσχεται ἱερὰ καλά, \n", "content_type": "5-lines"}, {"text": "ὄφρα πυρὴν ὄρσητε καήμεναι, ᾗ ἔνι κεῖται \nΠάτροκλος, τὸν πάντες ἀναστενάχουσιν Ἀχαιοί. \nἣ μὲν ἄρ' ὣς εἰποῦσ' ἀπεβήσετο, τοὶ δ' ὀρέοντο \nἠχῇ θεσπεσίῃ νέφεα κλονέοντε πάροιθεν. \nαἶψα δὲ πόντον ἵκανον ἀήμεναι, ὦρτο δὲ κῦμα \n", "content_type": "5-lines"}, {"text": "πνοιῇ ὕπο λιγυρῇ:  Τροίην δ' ἐρίβωλον ἱκέσθην, \nἐν δὲ πυρῇ πεσέτην, μέγα δ' ἴαχε θεσπιδαὲς πῦρ. \nπαννύχιοι δ' ἄρα τοί γε πυρῆς ἄμυδις φλόγ' ἔβαλλον \nφυσῶντες λιγέως: ὃ δὲ πάννυχος ὠκὺς Ἀχιλλεὺς \nχρυσέου ἐκ κρητῆρος ἑλὼν δέπας ἀμφικύπελλον \n", "content_type": "5-lines"}, {"text": "οἶνον ἀφυσσόμενος χαμάδις χέε, δεῦε δὲ γαῖαν \nψυχὴν κικλήσκων Πατροκλῆος δειλοῖο. \nὡς δὲ πατὴρ οὗ παιδὸς ὀδύρεται ὀστέα καίων \nνυμφίου, ὅς τε θανὼν δειλοὺς ἀκάχησε τοκῆας, \nὣς Ἀχιλεὺς ἑτάροιο ὀδύρετο ὀστέα καίων, \n", "content_type": "5-lines"}, {"text": "ἑρπύζων παρὰ πυρκαϊὴν ἁδινὰ στεναχίζων. \nἦμος δ' ἑωσφόρος εἶσι φόως ἐρέων ἐπὶ γαῖαν, \nὅν τε μέτα κροκόπεπλος ὑπεὶρ ἅλα κίδναται ἠώς, \nτῆμος πυρκαϊὴ ἐμαραίνετο, παύσατο δὲ φλόξ. \nοἳ δ' ἄνεμοι πάλιν αὖτις ἔβαν οἶκον δὲ νέεσθαι \n", "content_type": "5-lines"}, {"text": "Θρηΐκιον κατὰ πόντον:  ὃ δ' ἔστενεν οἴδματι θύων. \nΠηλεΐδης δ' ἀπὸ πυρκαϊῆς ἑτέρωσε λιασθεὶς \nκλίνθη κεκμηώς, ἐπὶ δὲ γλυκὺς ὕπνος ὄρουσεν:  \nοἳ δ' ἀμφ' Ἀτρεΐωνα ἀολλέες ἠγερέθοντο:  \nτῶν μιν ἐπερχομένων ὅμαδος καὶ δοῦπος ἔγειρεν, \n", "content_type": "5-lines"}, {"text": "ἕζετο δ' ὀρθωθεὶς καί σφεας πρὸς μῦθον ἔειπεν:  \nἈτρεΐδη τε καὶ ἄλλοι ἀριστῆες Παναχαιῶν, \nπρῶτον μὲν κατὰ πυρκαϊὴν σβέσατ' αἴθοπι οἴνῳ \nπᾶσαν, ὁπόσσον ἐπέσχε πυρὸς μένος: αὐτὰρ ἔπειτα \nὀστέα Πατρόκλοιο Μενοιτιάδαο λέγωμεν \n", "content_type": "5-lines"}, {"text": "εὖ διαγιγνώσκοντες: ἀριφραδέα δὲ τέτυκται:  \nἐν μέσσῃ γὰρ ἔκειτο πυρῇ, τοὶ δ' ἄλλοι ἄνευθεν \nἐσχατιῇ καίοντ' ἐπιμὶξ ἵπποι τε καὶ ἄνδρες. \nκαὶ τὰ μὲν ἐν χρυσέῃ φιάλῃ καὶ δίπλακι δημῷ \nθείομεν, εἰς ὅ κεν αὐτὸς ἐγὼν Ἄϊδι κεύθωμαι. \n", "content_type": "5-lines"}, {"text": "τύμβον δ' οὐ μάλα πολλὸν ἐγὼ πονέεσθαι ἄνωγα, \nἀλλ' ἐπιεικέα τοῖον:  ἔπειτα δὲ καὶ τὸν Ἀχαιοὶ \nεὐρύν θ' ὑψηλόν τε τιθήμεναι, οἵ κεν ἐμεῖο \nδεύτεροι ἐν νήεσσι πολυκλήϊσι λίπησθε. \nὣς ἔφαθ', οἳ δ' ἐπίθοντο ποδώκεϊ Πηλεΐωνι. \n", "content_type": "5-lines"}, {"text": "πρῶτον μὲν κατὰ πυρκαϊὴν σβέσαν αἴθοπι οἴνῳ \nὅσσον ἐπὶ φλὸξ ἦλθε, βαθεῖα δὲ κάππεσε τέφρη:  \nκλαίοντες δ' ἑτάροιο ἐνηέος ὀστέα λευκὰ \nἄλλεγον ἐς χρυσέην φιάλην καὶ δίπλακα δημόν, \nἐν κλισίῃσι δὲ θέντες ἑανῷ λιτὶ κάλυψαν:  \n", "content_type": "5-lines"}, {"text": "τορνώσαντο δὲ σῆμα θεμείλιά τε προβάλοντο \nἀμφὶ πυρήν:  εἶθαρ δὲ χυτὴν ἐπὶ γαῖαν ἔχευαν, \nχεύαντες δὲ τὸ σῆμα πάλιν κίον. αὐτὰρ Ἀχιλλεὺς \nαὐτοῦ λαὸν ἔρυκε καὶ ἵζανεν εὐρὺν ἀγῶνα, \nνηῶν δ' ἔκφερ' ἄεθλα λέβητάς τε τρίποδάς τε \n", "content_type": "5-lines"}, {"text": "ἵππους θ' ἡμιόνους τε βοῶν τ' ἴφθιμα κάρηνα, \nἠδὲ γυναῖκας ἐϋζώνους πολιόν τε σίδηρον. \nἱππεῦσιν μὲν πρῶτα ποδώκεσιν ἀγλά' ἄεθλα \nθῆκε γυναῖκα ἄγεσθαι ἀμύμονα ἔργα ἰδυῖαν \nκαὶ τρίποδ' ὠτώεντα δυωκαιεικοσίμετρον \n", "content_type": "5-lines"}, {"text": "τῷ πρώτῳ:  ἀτὰρ αὖ τῷ δευτέρῳ ἵππον ἔθηκεν \nἑξέτε' ἀδμήτην βρέφος ἡμίονον κυέουσαν:  \nαὐτὰρ τῷ τριτάτῳ ἄπυρον κατέθηκε λέβητα \nκαλὸν τέσσαρα μέτρα κεχανδότα λευκὸν ἔτ' αὔτως: \nτῷ δὲ τετάρτῳ θῆκε δύω χρυσοῖο τάλαντα, \n", "content_type": "5-lines"}, {"text": "πέμπτῳ δ' ἀμφίθετον φιάλην ἀπύρωτον ἔθηκε. \nστῆ δ' ὀρθὸς καὶ μῦθον ἐν Ἀργείοισιν ἔειπεν:  \nἈτρεΐδη τε καὶ ἄλλοι ἐϋκνήμιδες Ἀχαιοὶ \nἱππῆας τάδ' ἄεθλα δεδεγμένα κεῖτ' ἐν ἀγῶνι. \nεἰ μὲν νῦν ἐπὶ ἄλλῳ ἀεθλεύοιμεν Ἀχαιοὶ \n", "content_type": "5-lines"}, {"text": "ἦ τ' ἂν ἐγὼ τὰ πρῶτα λαβὼν κλισίην δὲ φεροίμην. \nἴστε γὰρ ὅσσον ἐμοὶ ἀρετῇ περιβάλλετον ἵπποι:  \nἀθάνατοί τε γάρ εἰσι, Ποσειδάων δὲ πόρ' αὐτοὺς \nπατρὶ ἐμῷ Πηλῆϊ, ὃ δ' αὖτ' ἐμοὶ ἐγγυάλιξεν. \nἀλλ' ἤτοι μὲν ἐγὼ μενέω καὶ μώνυχες ἵπποι:  \n", "content_type": "5-lines"}, {"text": "τοίου γὰρ κλέος ἐσθλὸν ἀπώλεσαν ἡνιόχοιο \nἠπίου, ὅς σφωϊν μάλα πολλάκις ὑγρὸν ἔλαιον \nχαιτάων κατέχευε λοέσσας ὕδατι λευκῷ. \nτὸν τώ γ' ἑσταότες πενθείετον, οὔδεϊ δέ σφι \nχαῖται ἐρηρέδαται, τὼ δ' ἕστατον ἀχνυμένω κῆρ. \n", "content_type": "5-lines"}, {"text": "ἄλλοι δὲ στέλλεσθε κατὰ στρατόν, ὅς τις Ἀχαιῶν \nἵπποισίν τε πέποιθε καὶ ἅρμασι κολλητοῖσιν. \nὣς φάτο Πηλεΐδης, ταχέες δ' ἱππῆες ἄγερθεν. \nὦρτο πολὺ πρῶτος μὲν ἄναξ ἀνδρῶν Εὔμηλος \nἈδμήτου φίλος υἱός, ὃς ἱπποσύνῃ ἐκέκαστο:  \n", "content_type": "5-lines"}, {"text": "τῷ δ' ἐπὶ Τυδεΐδης ὦρτο κρατερὸς Διομήδης, \nἵππους δὲ Τρῳοὺς ὕπαγε ζυγόν, οὕς ποτ' ἀπηύρα \nΑἰνείαν, ἀτὰρ αὐτὸν ὑπεξεσάωσεν Ἀπόλλων. \nτῷ δ' ἄρ' ἐπ' Ἀτρεΐδης ὦρτο ξανθὸς Μενέλαος \nδιογενής, ὑπὸ δὲ ζυγὸν ἤγαγεν ὠκέας ἵππους \n", "content_type": "5-lines"}, {"text": "Αἴθην τὴν Ἀγαμεμνονέην τὸν ἑόν τε Πόδαργον:  \nτὴν Ἀγαμέμνονι δῶκ' Ἀγχισιάδης Ἐχέπωλος \nδῶρ', ἵνα μή οἱ ἕποιθ' ὑπὸ Ἴλιον ἠνεμόεσσαν, \nἀλλ' αὐτοῦ τέρποιτο μένων:  μέγα γάρ οἱ ἔδωκε \nΖεὺς ἄφενος, ναῖεν δ' ὅ γ' ἐν εὐρυχόρῳ Σικυῶνι:  \n", "content_type": "5-lines"}, {"text": "τὴν ὅ γ' ὑπὸ ζυγὸν ἦγε μέγα δρόμου ἰσχανόωσαν. \nἈντίλοχος δὲ τέταρτος ἐΰτριχας ὁπλίσαθ' ἵππους, \nΝέστορος ἀγλαὸς υἱὸς ὑπερθύμοιο ἄνακτος \nτοῦ Νηληϊάδαο:  Πυλοιγενέες δέ οἱ ἵπποι \nὠκύποδες φέρον ἅρμα:  πατὴρ δέ οἱ ἄγχι παραστὰς \n", "content_type": "5-lines"}, {"text": "μυθεῖτ' εἰς ἀγαθὰ φρονέων νοέοντι καὶ αὐτῷ:  \nἈντίλοχ' ἤτοι μέν σε νέον περ ἐόντ' ἐφίλησαν \nΖεύς τε Ποσειδάων τε, καὶ ἱπποσύνας ἐδίδαξαν \nπαντοίας: τὼ καί σε διδασκέμεν οὔ τι μάλα χρεώ:  \nοἶσθα γὰρ εὖ περὶ τέρμαθ' ἑλισσέμεν:  ἀλλά τοι ἵπποι \n", "content_type": "5-lines"}, {"text": "βάρδιστοι θείειν:  τώ τ' οἴω λοίγι' ἔσεσθαι. \nτῶν δ' ἵπποι μὲν ἔασιν ἀφάρτεροι, οὐδὲ μὲν αὐτοὶ \nπλείονα ἴσασιν σέθεν αὐτοῦ μητίσασθαι. \nἀλλ' ἄγε δὴ σὺ φίλος μῆτιν ἐμβάλλεο θυμῷ \nπαντοίην, ἵνα μή σε παρεκπροφύγῃσιν ἄεθλα. \n", "content_type": "5-lines"}, {"text": "μήτι τοι δρυτόμος μέγ' ἀμείνων ἠὲ βίηφι:  \nμήτι δ' αὖτε κυβερνήτης ἐνὶ οἴνοπι πόντῳ \nνῆα θοὴν ἰθύνει ἐρεχθομένην ἀνέμοισι:  \nμήτι δ' ἡνίοχος περιγίγνεται ἡνιόχοιο. \nἀλλ' ὃς μέν θ' ἵπποισι καὶ ἅρμασιν οἷσι πεποιθὼς \n", "content_type": "5-lines"}, {"text": "ἀφραδέως ἐπὶ πολλὸν ἑλίσσεται ἔνθα καὶ ἔνθα, \nἵπποι δὲ πλανόωνται ἀνὰ δρόμον, οὐδὲ κατίσχει:  \nὃς δέ κε κέρδεα εἰδῇ ἐλαύνων ἥσσονας ἵππους, \nαἰεὶ τέρμ' ὁρόων στρέφει ἐγγύθεν, οὐδέ ἑ λήθει \nὅππως τὸ πρῶτον τανύσῃ βοέοισιν ἱμᾶσιν, \n", "content_type": "5-lines"}, {"text": "ἀλλ' ἔχει ἀσφαλέως καὶ τὸν προὔχοντα δοκεύει. \nσῆμα δέ τοι ἐρέω μάλ' ἀριφραδές, οὐδέ σε λήσει. \nἕστηκε ξύλον αὖον ὅσον τ' ὄργυι' ὑπὲρ αἴης \nἢ δρυὸς ἢ πεύκης: τὸ μὲν οὐ καταπύθεται ὄμβρῳ, \nλᾶε δὲ τοῦ ἑκάτερθεν ἐρηρέδαται δύο λευκὼ \n", "content_type": "5-lines"}, {"text": "ἐν ξυνοχῇσιν ὁδοῦ, λεῖος δ' ἱππόδρομος ἀμφὶς \nἤ τευ σῆμα βροτοῖο πάλαι κατατεθνηῶτος, \nἢ τό γε νύσσα τέτυκτο ἐπὶ προτέρων ἀνθρώπων, \nκαὶ νῦν τέρματ' ἔθηκε ποδάρκης δῖος Ἀχιλλεύς. \nτῷ σὺ μάλ' ἐγχρίμψας ἐλάαν σχεδὸν ἅρμα καὶ ἵππους, \n", "content_type": "5-lines"}, {"text": "αὐτὸς δὲ κλινθῆναι ἐϋπλέκτῳ ἐνὶ δίφρῳ \nἦκ' ἐπ' ἀριστερὰ τοῖιν:  ἀτὰρ τὸν δεξιὸν ἵππον \nκένσαι ὁμοκλήσας, εἶξαί τέ οἱ ἡνία χερσίν. \nἐν νύσσῃ δέ τοι ἵππος ἀριστερὸς ἐγχριμφθήτω, \nὡς ἄν τοι πλήμνη γε δοάσσεται ἄκρον ἱκέσθαι \n", "content_type": "5-lines"}, {"text": "κύκλου ποιητοῖο:  λίθου δ' ἀλέασθαι ἐπαυρεῖν, \nμή πως ἵππους τε τρώσῃς κατά θ' ἅρματα ἄξῃς: \nχάρμα δὲ τοῖς ἄλλοισιν, ἐλεγχείη δὲ σοὶ αὐτῷ \nἔσσεται:  ἀλλὰ φίλος φρονέων πεφυλαγμένος εἶναι. \nεἰ γάρ κ' ἐν νύσσῃ γε παρεξελάσῃσθα διώκων, \n", "content_type": "5-lines"}, {"text": "οὐκ ἔσθ' ὅς κέ σ' ἕλῃσι μετάλμενος οὐδὲ παρέλθῃ, \nοὐδ' εἴ κεν μετόπισθεν Ἀρίονα δῖον ἐλαύνοι \nἈδρήστου ταχὺν ἵππον, ὃς ἐκ θεόφιν γένος ἦεν, \nἢ τοὺς Λαομέδοντος, οἳ ἐνθάδε γ' ἔτραφεν ἐσθλοί. \nὣς εἰπὼν Νέστωρ Νηλήϊος ἂψ ἐνὶ χώρῃ \n", "content_type": "5-lines"}, {"text": "ἕζετ', ἐπεὶ ᾧ παιδὶ ἑκάστου πείρατ' ἔειπε. \nΜηριόνης δ' ἄρα πέμπτος ἐΰτριχας ὁπλίσαθ' ἵππους. \nἂν δ' ἔβαν ἐς δίφρους, ἐν δὲ κλήρους ἐβάλοντο:  \nπάλλ' Ἀχιλεύς, ἐκ δὲ κλῆρος θόρε Νεστορίδαο \nἈντιλόχου:  μετὰ τὸν δ' ἔλαχε κρείων Εὔμηλος: \n", "content_type": "5-lines"}, {"text": "τῷ δ' ἄρ' ἐπ' Ἀτρεΐδης δουρὶ κλειτὸς Μενέλαος, \nτῷ δ' ἐπὶ Μηριόνης λάχ' ἐλαυνέμεν:  ὕστατος αὖτε \nΤυδεΐδης ὄχ' ἄριστος ἐὼν λάχ' ἐλαυνέμεν ἵππους. \nστὰν δὲ μεταστοιχί, σήμηνε δὲ τέρματ' Ἀχιλλεὺς \nτηλόθεν ἐν λείῳ πεδίῳ:  παρὰ δὲ σκοπὸν εἷσεν \n", "content_type": "5-lines"}, {"text": "ἀντίθεον Φοίνικα ὀπάονα πατρὸς ἑοῖο, \nὡς μεμνέῳτο δρόμους καὶ ἀληθείην ἀποείποι. \nοἳ δ' ἅμα πάντες ἐφ' ἵπποιιν μάστιγας ἄειραν, \nπέπληγόν θ' ἱμᾶσιν, ὁμόκλησάν τ' ἐπέεσσιν \nἐσσυμένως: οἳ δ' ὦκα διέπρησσον πεδίοιο \n", "content_type": "5-lines"}, {"text": "νόσφι νεῶν ταχέως: ὑπὸ δὲ στέρνοισι κονίη \nἵστατ' ἀειρομένη ὥς τε νέφος ἠὲ θύελλα, \nχαῖται δ' ἐρρώοντο μετὰ πνοιῇς ἀνέμοιο. \nἅρματα δ' ἄλλοτε μὲν χθονὶ πίλνατο πουλυβοτείρῃ, \nἄλλοτε δ' ἀΐξασκε μετήορα:  τοὶ δ' ἐλατῆρες \n", "content_type": "5-lines"}, {"text": "ἕστασαν ἐν δίφροισι, πάτασσε δὲ θυμὸς ἑκάστου \nνίκης ἱεμένων:  κέκλοντο δὲ οἷσιν ἕκαστος \nἵπποις, οἳ δ' ἐπέτοντο κονίοντες πεδίοιο. \nἀλλ' ὅτε δὴ πύματον τέλεον δρόμον ὠκέες ἵπποι \nἂψ ἐφ' ἁλὸς πολιῆς, τότε δὴ ἀρετή γε ἑκάστου \n", "content_type": "5-lines"}, {"text": "φαίνετ', ἄφαρ δ' ἵπποισι τάθη δρόμος: ὦκα δ' ἔπειτα \nαἳ Φηρητιάδαο ποδώκεες ἔκφερον ἵπποι. \nτὰς δὲ μετ' ἐξέφερον Διομήδεος ἄρσενες ἵπποι \nΤρώϊοι, οὐδέ τι πολλὸν ἄνευθ' ἔσαν, ἀλλὰ μάλ' ἐγγύς: \nαἰεὶ γὰρ δίφρου ἐπιβησομένοισιν ἐΐκτην, \n", "content_type": "5-lines"}, {"text": "πνοιῇ δ' Εὐμήλοιο μετάφρενον εὐρέε τ' ὤμω \nθέρμετ':  ἐπ' αὐτῷ γὰρ κεφαλὰς καταθέντε πετέσθην. \nκαί νύ κεν ἢ παρέλασσ' ἢ ἀμφήριστον ἔθηκεν, \nεἰ μὴ Τυδέος υἷϊ κοτέσσατο Φοῖβος Ἀπόλλων, \nὅς ῥά οἱ ἐκ χειρῶν ἔβαλεν μάστιγα φαεινήν. \n", "content_type": "5-lines"}, {"text": "τοῖο δ' ἀπ' ὀφθαλμῶν χύτο δάκρυα χωομένοιο, \nοὕνεκα τὰς μὲν ὅρα ἔτι καὶ πολὺ μᾶλλον ἰούσας, \nοἳ δέ οἱ ἐβλάφθησαν ἄνευ κέντροιο θέοντες. \nοὐδ' ἄρ' Ἀθηναίην ἐλεφηράμενος λάθ' Ἀπόλλων \nΤυδεΐδην, μάλα δ' ὦκα μετέσσυτο ποιμένα λαῶν, \n", "content_type": "5-lines"}, {"text": "δῶκε δέ οἱ μάστιγα, μένος δ' ἵπποισιν ἐνῆκεν:  \nἣ δὲ μετ' Ἀδμήτου υἱὸν κοτέουσ' ἐβεβήκει, \nἵππειον δέ οἱ ἦξε θεὰ ζυγόν:  αἳ δέ οἱ ἵπποι \nἀμφὶς ὁδοῦ δραμέτην, ῥυμὸς δ' ἐπὶ γαῖαν ἐλύσθη. \nαὐτὸς δ' ἐκ δίφροιο παρὰ τροχὸν ἐξεκυλίσθη, \n", "content_type": "5-lines"}, {"text": "ἀγκῶνάς τε περιδρύφθη στόμα τε ῥῖνάς τε, \nθρυλίχθη δὲ μέτωπον ἐπ' ὀφρύσι:  τὼ δέ οἱ ὄσσε \nδακρυόφι πλῆσθεν, θαλερὴ δέ οἱ ἔσχετο φωνή. \nΤυδεΐδης δὲ παρατρέψας ἔχε μώνυχας ἵππους, \nπολλὸν τῶν ἄλλων ἐξάλμενος: ἐν γὰρ Ἀθήνη \n", "content_type": "5-lines"}, {"text": "ἵπποις ἧκε μένος καὶ ἐπ' αὐτῷ κῦδος ἔθηκε. \nτῷ δ' ἄρ' ἐπ' Ἀτρεΐδης εἶχε ξανθὸς Μενέλαος. \nἈντίλοχος δ' ἵπποισιν ἐκέκλετο πατρὸς ἑοῖο:  \nἔμβητον καὶ σφῶϊ:  τιταίνετον ὅττι τάχιστα. \nἤτοι μὲν κείνοισιν ἐριζέμεν οὔ τι κελεύω \n", "content_type": "5-lines"}, {"text": "Τυδεΐδεω ἵπποισι δαΐφρονος, οἷσιν Ἀθήνη \nνῦν ὤρεξε τάχος καὶ ἐπ' αὐτῷ κῦδος ἔθηκεν:  \nἵππους δ' Ἀτρεΐδαο κιχάνετε, μὴ δὲ λίπησθον, \nκαρπαλίμως, μὴ σφῶϊν ἐλεγχείην καταχεύῃ \nΑἴθη θῆλυς ἐοῦσα:  τί ἢ λείπεσθε φέριστοι; \n", "content_type": "5-lines"}, {"text": "ὧδε γὰρ ἐξερέω, καὶ μὴν τετελεσμένον ἔσται:  \nοὐ σφῶϊν κομιδὴ παρὰ Νέστορι ποιμένι λαῶν \nἔσσεται, αὐτίκα δ' ὔμμε κατακτενεῖ ὀξέϊ χαλκῷ, \nαἴ κ' ἀποκηδήσαντε φερώμεθα χεῖρον ἄεθλον. \nἀλλ' ἐφομαρτεῖτον καὶ σπεύδετον ὅττι τάχιστα:  \n", "content_type": "5-lines"}, {"text": "ταῦτα δ' ἐγὼν αὐτὸς τεχνήσομαι ἠδὲ νοήσω \nστεινωπῷ ἐν ὁδῷ παραδύμεναι, οὐδέ με λήσει. \nὣς ἔφαθ', οἳ δὲ ἄνακτος ὑποδείσαντες ὁμοκλὴν \nμᾶλλον ἐπιδραμέτην ὀλίγον χρόνον:  αἶψα δ' ἔπειτα \nστεῖνος ὁδοῦ κοίλης ἴδεν Ἀντίλοχος μενεχάρμης. \n", "content_type": "5-lines"}, {"text": "ῥωχμὸς ἔην γαίης, ᾗ χειμέριον ἀλὲν ὕδωρ \nἐξέρρηξεν ὁδοῖο, βάθυνε δὲ χῶρον ἅπαντα:  \nτῇ ῥ' εἶχεν Μενέλαος ἁματροχιὰς ἀλεείνων. \nἈντίλοχος δὲ παρατρέψας ἔχε μώνυχας ἵππους \nἐκτὸς ὁδοῦ, ὀλίγον δὲ παρακλίνας ἐδίωκεν. \n", "content_type": "5-lines"}, {"text": "Ἀτρεΐδης δ' ἔδεισε καὶ Ἀντιλόχῳ ἐγεγώνει:  \nἈντίλοχ' ἀφραδέως ἱππάζεαι, ἀλλ' ἄνεχ' ἵππους: \nστεινωπὸς γὰρ ὁδός, τάχα δ' εὐρυτέρη παρελάσσαι:  \nμή πως ἀμφοτέρους δηλήσεαι ἅρματι κύρσας. \nὣς ἔφατ', Ἀντίλοχος δ' ἔτι καὶ πολὺ μᾶλλον ἔλαυνε \n", "content_type": "5-lines"}, {"text": "κέντρῳ ἐπισπέρχων ὡς οὐκ ἀΐοντι ἐοικώς. \nὅσσα δὲ δίσκου οὖρα κατωμαδίοιο πέλονται, \nὅν τ' αἰζηὸς ἀφῆκεν ἀνὴρ πειρώμενος ἥβης, \nτόσσον ἐπιδραμέτην:  αἳ δ' ἠρώησαν ὀπίσσω \nἈτρεΐδεω:  αὐτὸς γὰρ ἑκὼν μεθέηκεν ἐλαύνειν \n", "content_type": "5-lines"}, {"text": "μή πως συγκύρσειαν ὁδῷ ἔνι μώνυχες ἵπποι, \nδίφρους τ' ἀνστρέψειαν ἐϋπλεκέας, κατὰ δ' αὐτοὶ \nἐν κονίῃσι πέσοιεν ἐπειγόμενοι περὶ νίκης. \nτὸν καὶ νεικείων προσέφη ξανθὸς Μενέλαος: \nἈντίλοχ' οὔ τις σεῖο βροτῶν ὀλοώτερος ἄλλος: \n", "content_type": "5-lines"}, {"text": "ἔρρ', ἐπεὶ οὔ σ' ἔτυμόν γε φάμεν πεπνῦσθαι Ἀχαιοί. \nἀλλ' οὐ μὰν οὐδ' ὧς ἄτερ ὅρκου οἴσῃ ἄεθλον. \nὣς εἰπὼν ἵπποισιν ἐκέκλετο φώνησέν τε:  \nμή μοι ἐρύκεσθον μὴ δ' ἕστατον ἀχνυμένω κῆρ. \nφθήσονται τούτοισι πόδες καὶ γοῦνα καμόντα \n", "content_type": "5-lines"}, {"text": "ἢ ὑμῖν:  ἄμφω γὰρ ἀτέμβονται νεότητος. \nὣς ἔφαθ', οἳ δὲ ἄνακτος ὑποδείσαντες ὁμοκλὴν \nμᾶλλον ἐπιδραμέτην, τάχα δέ σφισιν ἄγχι γένοντο. \nἈργεῖοι δ' ἐν ἀγῶνι καθήμενοι εἰσορόωντο \nἵππους: τοὶ δὲ πέτοντο κονίοντες πεδίοιο. \n", "content_type": "5-lines"}, {"text": "πρῶτος δ' Ἰδομενεὺς Κρητῶν ἀγὸς ἐφράσαθ' ἵππους: \nἧστο γὰρ ἐκτὸς ἀγῶνος ὑπέρτατος ἐν περιωπῇ:  \nτοῖο δ' ἄνευθεν ἐόντος ὁμοκλητῆρος ἀκούσας \nἔγνω, φράσσατο δ' ἵππον ἀριπρεπέα προὔχοντα, \nὃς τὸ μὲν ἄλλο τόσον φοῖνιξ ἦν, ἐν δὲ μετώπῳ \n", "content_type": "5-lines"}, {"text": "λευκὸν σῆμα τέτυκτο περίτροχον ἠΰτε μήνη. \nστῆ δ' ὀρθὸς καὶ μῦθον ἐν Ἀργείοισιν ἔειπεν:  \nὦ φίλοι Ἀργείων ἡγήτορες ἠδὲ μέδοντες \nοἶος ἐγὼν ἵππους αὐγάζομαι ἦε καὶ ὑμεῖς; \nἄλλοι μοι δοκέουσι παροίτεροι ἔμμεναι ἵπποι, \n", "content_type": "5-lines"}, {"text": "ἄλλος δ' ἡνίοχος ἰνδάλλεται:  αἳ δέ που αὐτοῦ \nἔβλαβεν ἐν πεδίῳ, αἳ κεῖσέ γε φέρτεραι ἦσαν:  \nἤτοι γὰρ τὰς πρῶτα ἴδον περὶ τέρμα βαλούσας, \nνῦν δ' οὔ πῃ δύναμαι ἰδέειν:  πάντῃ δέ μοι ὄσσε \nΤρωϊκὸν ἂμ πεδίον παπταίνετον εἰσορόωντι:  \n", "content_type": "5-lines"}, {"text": "ἦε τὸν ἡνίοχον φύγον ἡνία, οὐδὲ δυνάσθη \nεὖ σχεθέειν περὶ τέρμα καὶ οὐκ ἐτύχησεν ἑλίξας: \nἔνθά μιν ἐκπεσέειν ὀΐω σύν θ' ἅρματα ἆξαι, \nαἳ δ' ἐξηρώησαν, ἐπεὶ μένος ἔλλαβε θυμόν. \nἀλλὰ ἴδεσθε καὶ ὔμμες ἀνασταδόν:  οὐ γὰρ ἔγωγε \n", "content_type": "5-lines"}, {"text": "εὖ διαγιγνώσκω:  δοκέει δέ μοι ἔμμεναι ἀνὴρ \nΑἰτωλὸς γενεήν, μετὰ δ' Ἀργείοισιν ἀνάσσει \nΤυδέος ἱπποδάμου υἱὸς κρατερὸς Διομήδης. \nτὸν δ' αἰσχρῶς ἐνένιπεν Ὀϊλῆος ταχὺς Αἴας: \nἸδομενεῦ τί πάρος λαβρεύεαι; αἳ δέ τ' ἄνευθεν \n", "content_type": "5-lines"}, {"text": "ἵπποι ἀερσίποδες πολέος πεδίοιο δίενται. \nοὔτε νεώτατός ἐσσι μετ' Ἀργείοισι τοσοῦτον, \nοὔτέ τοι ὀξύτατον κεφαλῆς ἐκδέρκεται ὄσσε:  \nἀλλ' αἰεὶ μύθοις λαβρεύεαι:  οὐδέ τί σε χρὴ \nλαβραγόρην ἔμεναι:  πάρα γὰρ καὶ ἀμείνονες ἄλλοι. \n", "content_type": "5-lines"}, {"text": "ἵπποι δ' αὐταὶ ἔασι παροίτεραι, αἳ τὸ πάρος περ, \nΕὐμήλου, ἐν δ' αὐτὸς ἔχων εὔληρα βέβηκε. \nτὸν δὲ χολωσάμενος Κρητῶν ἀγὸς ἀντίον ηὔδα:  \nΑἶαν νεῖκος ἄριστε κακοφραδὲς ἄλλά τε πάντα \nδεύεαι Ἀργείων, ὅτι τοι νόος ἐστὶν ἀπηνής. \n", "content_type": "5-lines"}, {"text": "δεῦρό νυν ἢ τρίποδος περιδώμεθον ἠὲ λέβητος, \nἴστορα δ' Ἀτρεΐδην Ἀγαμέμνονα θείομεν ἄμφω, \nὁππότεραι πρόσθ' ἵπποι, ἵνα γνώῃς ἀποτίνων. \nὣς ἔφατ', ὄρνυτο δ' αὐτίκ' Ὀϊλῆος ταχὺς Αἴας \nχωόμενος χαλεποῖσιν ἀμείψασθαι ἐπέεσσι:  \n", "content_type": "5-lines"}, {"text": "καί νύ κε δὴ προτέρω ἔτ' ἔρις γένετ' ἀμφοτέροισιν, \nεἰ μὴ Ἀχιλλεὺς αὐτὸς ἀνίστατο καὶ φάτο μῦθον:  \nμηκέτι νῦν χαλεποῖσιν ἀμείβεσθον ἐπέεσσιν \nΑἶαν Ἰδομενεῦ τε κακοῖς, ἐπεὶ οὐδὲ ἔοικε. \nκαὶ δ' ἄλλῳ νεμεσᾶτον ὅτις τοιαῦτά γε ῥέζοι. \n", "content_type": "5-lines"}, {"text": "ἀλλ' ὑμεῖς ἐν ἀγῶνι καθήμενοι εἰσοράασθε \nἵππους: οἳ δὲ τάχ' αὐτοὶ ἐπειγόμενοι περὶ νίκης \nἐνθάδ' ἐλεύσονται:  τότε δὲ γνώσεσθε ἕκαστος \nἵππους Ἀργείων, οἳ δεύτεροι οἵ τε πάροιθεν. \nὣς φάτο, Τυδεΐδης δὲ μάλα σχεδὸν ἦλθε διώκων, \n", "content_type": "5-lines"}, {"text": "μάστι δ' αἰὲν ἔλαυνε κατωμαδόν:  οἳ δέ οἱ ἵπποι \nὑψόσ' ἀειρέσθην ῥίμφα πρήσσοντε κέλευθον. \nαἰεὶ δ' ἡνίοχον κονίης ῥαθάμιγγες ἔβαλλον, \nἅρματα δὲ χρυσῷ πεπυκασμένα κασσιτέρῳ τε \nἵπποις ὠκυπόδεσσιν ἐπέτρεχον:  οὐδέ τι πολλὴ \n", "content_type": "5-lines"}, {"text": "γίγνετ' ἐπισσώτρων ἁρματροχιὴ κατόπισθεν \nἐν λεπτῇ κονίῃ:  τὼ δὲ σπεύδοντε πετέσθην. \nστῆ δὲ μέσῳ ἐν ἀγῶνι, πολὺς δ' ἀνεκήκιεν ἱδρὼς \nἵππων ἔκ τε λόφων καὶ ἀπὸ στέρνοιο χαμᾶζε. \nαὐτὸς δ' ἐκ δίφροιο χαμαὶ θόρε παμφανόωντος, \n", "content_type": "5-lines"}, {"text": "κλῖνε δ' ἄρα μάστιγα ποτὶ ζυγόν:  οὐδὲ μάτησεν \nἴφθιμος Σθένελος, ἀλλ' ἐσσυμένως λάβ' ἄεθλον, \nδῶκε δ' ἄγειν ἑτάροισιν ὑπερθύμοισι γυναῖκα \nκαὶ τρίποδ' ὠτώεντα φέρειν:  ὃ δ' ἔλυεν ὑφ' ἵππους. \nτῷ δ' ἄρ' ἐπ' Ἀντίλοχος Νηλήϊος ἤλασεν ἵππους \n", "content_type": "5-lines"}, {"text": "κέρδεσιν, οὔ τι τάχει γε, παραφθάμενος Μενέλαον:  \nἀλλὰ καὶ ὧς Μενέλαος ἔχ' ἐγγύθεν ὠκέας ἵππους. \nὅσσον δὲ τροχοῦ ἵππος ἀφίσταται, ὅς ῥα ἄνακτα \nἕλκῃσιν πεδίοιο τιταινόμενος σὺν ὄχεσφι:  \nτοῦ μέν τε ψαύουσιν ἐπισσώτρου τρίχες ἄκραι \n", "content_type": "5-lines"}, {"text": "οὐραῖαι:  ὃ δέ τ' ἄγχι μάλα τρέχει, οὐδέ τι πολλὴ \nχώρη μεσσηγὺς πολέος πεδίοιο θέοντος: \nτόσσον δὴ Μενέλαος ἀμύμονος Ἀντιλόχοιο \nλείπετ':  ἀτὰρ τὰ πρῶτα καὶ ἐς δίσκουρα λέλειπτο, \nἀλλά μιν αἶψα κίχανεν:  ὀφέλλετο γὰρ μένος ἠῢ \n", "content_type": "5-lines"}, {"text": "ἵππου τῆς Ἀγαμεμνονέης καλλίτριχος Αἴθης: \nεἰ δέ κ' ἔτι προτέρω γένετο δρόμος ἀμφοτέροισι, \nτώ κέν μιν παρέλασσ' οὐδ' ἀμφήριστον ἔθηκεν. \nαὐτὰρ Μηριόνης θεράπων ἐῢς Ἰδομενῆος \nλείπετ' ἀγακλῆος Μενελάου δουρὸς ἐρωήν:  \n", "content_type": "5-lines"}, {"text": "βάρδιστοι μὲν γάρ οἱ ἔσαν καλλίτριχες ἵπποι, \nἤκιστος δ' ἦν αὐτὸς ἐλαυνέμεν ἅρμ' ἐν ἀγῶνι. \nυἱὸς δ' Ἀδμήτοιο πανύστατος ἤλυθεν ἄλλων \nἕλκων ἅρματα καλὰ ἐλαύνων πρόσσοθεν ἵππους. \nτὸν δὲ ἰδὼν ᾤκτειρε ποδάρκης δῖος Ἀχιλλεύς, \n", "content_type": "5-lines"}, {"text": "στὰς δ' ἄρ' ἐν Ἀργείοις ἔπεα πτερόεντ' ἀγόρευε:  \nλοῖσθος ἀνὴρ ὤριστος ἐλαύνει μώνυχας ἵππους: \nἀλλ' ἄγε δή οἱ δῶμεν ἀέθλιον ὡς ἐπιεικὲς \nδεύτερ':  ἀτὰρ τὰ πρῶτα φερέσθω Τυδέος υἱός. \nὣς ἔφαθ', οἳ δ' ἄρα πάντες ἐπῄνεον ὡς ἐκέλευε. \n", "content_type": "5-lines"}, {"text": "καί νύ κέ οἱ πόρεν ἵππον, ἐπῄνησαν γὰρ Ἀχαιοί, \nεἰ μὴ ἄρ' Ἀντίλοχος μεγαθύμου Νέστορος υἱὸς \nΠηλεΐδην Ἀχιλῆα δίκῃ ἠμείψατ' ἀναστάς: \nὦ Ἀχιλεῦ μάλα τοι κεχολώσομαι αἴ κε τελέσσῃς \nτοῦτο ἔπος: μέλλεις γὰρ ἀφαιρήσεσθαι ἄεθλον \n", "content_type": "5-lines"}, {"text": "τὰ φρονέων ὅτι οἱ βλάβεν ἅρματα καὶ ταχέ' ἵππω \nαὐτός τ' ἐσθλὸς ἐών:  ἀλλ' ὤφελεν ἀθανάτοισιν \nεὔχεσθαι:  τό κεν οὔ τι πανύστατος ἦλθε διώκων. \nεἰ δέ μιν οἰκτίρεις καί τοι φίλος ἔπλετο θυμῷ \nἔστί τοι ἐν κλισίῃ χρυσὸς πολύς, ἔστι δὲ χαλκὸς \n", "content_type": "5-lines"}, {"text": "καὶ πρόβατ', εἰσὶ δέ τοι δμῳαὶ καὶ μώνυχες ἵπποι:  \nτῶν οἱ ἔπειτ' ἀνελὼν δόμεναι καὶ μεῖζον ἄεθλον \nἠὲ καὶ αὐτίκα νῦν, ἵνα σ' αἰνήσωσιν Ἀχαιοί. \nτὴν δ' ἐγὼ οὐ δώσω:  περὶ δ' αὐτῆς πειρηθήτω \nἀνδρῶν ὅς κ' ἐθέλῃσιν ἐμοὶ χείρεσσι μάχεσθαι. \n", "content_type": "5-lines"}, {"text": "ὣς φάτο, μείδησεν δὲ ποδάρκης δῖος Ἀχιλλεὺς \nχαίρων Ἀντιλόχῳ, ὅτι οἱ φίλος ἦεν ἑταῖρος: \nκαί μιν ἀμειβόμενος ἔπεα πτερόεντα προσηύδα:  \nἈντίλοχ', εἰ μὲν δή με κελεύεις οἴκοθεν ἄλλο \nΕὐμήλῳ ἐπιδοῦναι, ἐγὼ δέ κε καὶ τὸ τελέσσω. \n", "content_type": "5-lines"}, {"text": "δώσω οἱ θώρηκα, τὸν Ἀστεροπαῖον ἀπηύρων \nχάλκεον, ᾧ πέρι χεῦμα φαεινοῦ κασσιτέροιο \nἀμφιδεδίνηται:  πολέος δέ οἱ ἄξιος ἔσται. \nἦ ῥα, καὶ Αὐτομέδοντι φίλῳ ἐκέλευσεν ἑταίρῳ \nοἰσέμεναι κλισίηθεν:  ὃ δ' ᾤχετο καί οἱ ἔνεικεν, \n", "content_type": "5-lines"}, {"text": "Εὐμήλῳ δ' ἐν χερσὶ τίθει:  ὃ δὲ δέξατο χαίρων. \nτοῖσι δὲ καὶ Μενέλαος ἀνίστατο θυμὸν ἀχεύων \nἈντιλόχῳ ἄμοτον κεχολωμένος: ἐν δ' ἄρα κῆρυξ \nχειρὶ σκῆπτρον ἔθηκε, σιωπῆσαί τε κέλευσεν \nἈργείους: ὃ δ' ἔπειτα μετηύδα ἰσόθεος φώς: \n", "content_type": "5-lines"}, {"text": "Ἀντίλοχε πρόσθεν πεπνυμένε ποῖον ἔρεξας. \nᾔσχυνας μὲν ἐμὴν ἀρετήν, βλάψας δέ μοι ἵππους \nτοὺς σοὺς πρόσθε βαλών, οἵ τοι πολὺ χείρονες ἦσαν. \nἀλλ' ἄγετ' Ἀργείων ἡγήτορες ἠδὲ μέδοντες \nἐς μέσον ἀμφοτέροισι δικάσσατε, μὴ δ' ἐπ' ἀρωγῇ, \n", "content_type": "5-lines"}, {"text": "μή ποτέ τις εἴπῃσιν Ἀχαιῶν χαλκοχιτώνων:  \nἈντίλοχον ψεύδεσσι βιησάμενος Μενέλαος \nοἴχεται ἵππον ἄγων, ὅτι οἱ πολὺ χείρονες ἦσαν \nἵπποι, αὐτὸς δὲ κρείσσων ἀρετῇ τε βίῃ τε. \nεἰ δ' ἄγ' ἐγὼν αὐτὸς δικάσω, καί μ' οὔ τινά φημι \n", "content_type": "5-lines"}, {"text": "ἄλλον ἐπιπλήξειν Δαναῶν:  ἰθεῖα γὰρ ἔσται. \nἈντίλοχ' εἰ δ' ἄγε δεῦρο διοτρεφές, ἣ θέμις ἐστί, \nστὰς ἵππων προπάροιθε καὶ ἅρματος, αὐτὰρ ἱμάσθλην \nχερσὶν ἔχε ῥαδινήν, ᾗ περ τὸ πρόσθεν ἔλαυνες, \nἵππων ἁψάμενος γαιήοχον ἐννοσίγαιον \n", "content_type": "5-lines"}, {"text": "ὄμνυθι μὴ μὲν ἑκὼν τὸ ἐμὸν δόλῳ ἅρμα πεδῆσαι. \nτὸν δ' αὖτ' Ἀντίλοχος πεπνυμένος ἀντίον ηὔδα:  \nἄνσχεο νῦν:  πολλὸν γὰρ ἔγωγε νεώτερός εἰμι \nσεῖο ἄναξ Μενέλαε, σὺ δὲ πρότερος καὶ ἀρείων. \nοἶσθ' οἷαι νέου ἀνδρὸς ὑπερβασίαι τελέθουσι:  \n", "content_type": "5-lines"}, {"text": "κραιπνότερος μὲν γάρ τε νόος, λεπτὴ δέ τε μῆτις. \nτώ τοι ἐπιτλήτω κραδίη:  ἵππον δέ τοι αὐτὸς \nδώσω, τὴν ἀρόμην. εἰ καί νύ κεν οἴκοθεν ἄλλο \nμεῖζον ἐπαιτήσειας, ἄφαρ κέ τοι αὐτίκα δοῦναι \nβουλοίμην ἢ σοί γε διοτρεφὲς ἤματα πάντα \n", "content_type": "5-lines"}, {"text": "ἐκ θυμοῦ πεσέειν καὶ δαίμοσιν εἶναι ἀλιτρός. \nἦ ῥα καὶ ἵππον ἄγων μεγαθύμου Νέστορος υἱὸς \nἐν χείρεσσι τίθει Μενελάου:  τοῖο δὲ θυμὸς \nἰάνθη ὡς εἴ τε περὶ σταχύεσσιν ἐέρση \nληΐου ἀλδήσκοντος, ὅτε φρίσσουσιν ἄρουραι:  \n", "content_type": "5-lines"}, {"text": "ὣς ἄρα σοὶ Μενέλαε μετὰ φρεσὶ θυμὸς ἰάνθη. \nκαί μιν φωνήσας ἔπεα πτερόεντα προσηύδα:  \nἈντίλοχε νῦν μέν τοι ἐγὼν ὑποείξομαι αὐτὸς \nχωόμενος, ἐπεὶ οὔ τι παρήορος οὐδ' ἀεσίφρων \nἦσθα πάρος: νῦν αὖτε νόον νίκησε νεοίη. \n", "content_type": "5-lines"}, {"text": "δεύτερον αὖτ' ἀλέασθαι ἀμείνονας ἠπεροπεύειν. \nοὐ γάρ κέν με τάχ' ἄλλος ἀνὴρ παρέπεισεν Ἀχαιῶν. \nἀλλὰ σὺ γὰρ δὴ πολλὰ πάθες καὶ πολλὰ μόγησας \nσός τε πατὴρ ἀγαθὸς καὶ ἀδελφεὸς εἵνεκ' ἐμεῖο:  \nτώ τοι λισσομένῳ ἐπιπείσομαι, ἠδὲ καὶ ἵππον \n", "content_type": "5-lines"}, {"text": "δώσω ἐμήν περ ἐοῦσαν, ἵνα γνώωσι καὶ οἵδε \nὡς ἐμὸς οὔ ποτε θυμὸς ὑπερφίαλος καὶ ἀπηνής. \nἦ ῥα, καὶ Ἀντιλόχοιο Νοήμονι δῶκεν ἑταίρῳ \nἵππον ἄγειν:  ὃ δ' ἔπειτα λέβηθ' ἕλε παμφανόωντα. \nΜηριόνης δ' ἀνάειρε δύω χρυσοῖο τάλαντα \n", "content_type": "5-lines"}, {"text": "τέτρατος, ὡς ἔλασεν. πέμπτον δ' ὑπελείπετ' ἄεθλον, \nἀμφίθετος φιάλη:  τὴν Νέστορι δῶκεν Ἀχιλλεὺς \nἈργείων ἀν' ἀγῶνα φέρων, καὶ ἔειπε παραστάς: \nτῆ νῦν, καὶ σοὶ τοῦτο γέρον κειμήλιον ἔστω \nΠατρόκλοιο τάφου μνῆμ' ἔμμεναι:  οὐ γὰρ ἔτ' αὐτὸν \n", "content_type": "5-lines"}, {"text": "ὄψῃ ἐν Ἀργείοισι:  δίδωμι δέ τοι τόδ' ἄεθλον \nαὔτως: οὐ γὰρ πύξ γε μαχήσεαι, οὐδὲ παλαίσεις, \nοὐδ' ἔτ' ἀκοντιστὺν ἐσδύσεαι, οὐδὲ πόδεσσι \nθεύσεαι:  ἤδη γὰρ χαλεπὸν κατὰ γῆρας ἐπείγει. \nὣς εἰπὼν ἐν χερσὶ τίθει:  ὃ δ' ἐδέξατο χαίρων, \n", "content_type": "5-lines"}, {"text": "καί μιν φωνήσας ἔπεα πτερόεντα προσηύδα:  \nναὶ δὴ ταῦτά γε πάντα τέκος κατὰ μοῖραν ἔειπες: \nοὐ γὰρ ἔτ' ἔμπεδα γυῖα φίλος πόδες, οὐδέ τι χεῖρες \nὤμων ἀμφοτέρωθεν ἐπαΐσσονται ἐλαφραί. \nεἴθ' ὣς ἡβώοιμι βίη τέ μοι ἔμπεδος εἴη \n", "content_type": "5-lines"}, {"text": "ὡς ὁπότε κρείοντ' Ἀμαρυγκέα θάπτον Ἐπειοὶ \nΒουπρασίῳ, παῖδες δ' ἔθεσαν βασιλῆος ἄεθλα:  \nἔνθ' οὔ τίς μοι ὁμοῖος ἀνὴρ γένετ', οὔτ' ἄρ' Ἐπειῶν \nοὔτ' αὐτῶν Πυλίων οὔτ' Αἰτωλῶν μεγαθύμων. \nπὺξ μὲν ἐνίκησα Κλυτομήδεα Ἤνοπος υἱόν, \n", "content_type": "5-lines"}, {"text": "Ἀγκαῖον δὲ πάλῃ Πλευρώνιον, ὅς μοι ἀνέστη:  \nἼφικλον δὲ πόδεσσι παρέδραμον ἐσθλὸν ἐόντα, \nδουρὶ δ' ὑπειρέβαλον Φυλῆά τε καὶ Πολύδωρον. \nοἴοισίν μ' ἵπποισι παρήλασαν Ἀκτορίωνε \nπλήθει πρόσθε βαλόντες ἀγασσάμενοι περὶ νίκης, \n", "content_type": "5-lines"}, {"text": "οὕνεκα δὴ τὰ μέγιστα παρ' αὐτόθι λείπετ' ἄεθλα. \nοἳ δ' ἄρ' ἔσαν δίδυμοι:  ὃ μὲν ἔμπεδον ἡνιόχευεν, \nἔμπεδον ἡνιόχευ', ὃ δ' ἄρα μάστιγι κέλευεν. \nὥς ποτ' ἔον:  νῦν αὖτε νεώτεροι ἀντιοώντων \nἔργων τοιούτων:  ἐμὲ δὲ χρὴ γήραϊ λυγρῷ \n", "content_type": "5-lines"}, {"text": "πείθεσθαι, τότε δ' αὖτε μετέπρεπον ἡρώεσσιν. \nἀλλ' ἴθι καὶ σὸν ἑταῖρον ἀέθλοισι κτερέϊζε. \nτοῦτο δ' ἐγὼ πρόφρων δέχομαι, χαίρει δέ μοι ἦτορ, \nὥς μευ ἀεὶ μέμνησαι ἐνηέος, οὐδέ σε λήθω, \nτιμῆς ἧς τέ μ' ἔοικε τετιμῆσθαι μετ' Ἀχαιοῖς. \n", "content_type": "5-lines"}, {"text": "σοὶ δὲ θεοὶ τῶνδ' ἀντὶ χάριν μενοεικέα δοῖεν. \nὣς φάτο, Πηλεΐδης δὲ πολὺν καθ' ὅμιλον Ἀχαιῶν \nᾤχετ', ἐπεὶ πάντ' αἶνον ἐπέκλυε Νηλεΐδαο. \nαὐτὰρ ὃ πυγμαχίης ἀλεγεινῆς θῆκεν ἄεθλα:  \nἡμίονον ταλαεργὸν ἄγων κατέδησ' ἐν ἀγῶνι \n", "content_type": "5-lines"}, {"text": "ἑξέτε' ἀδμήτην, ἥ τ' ἀλγίστη δαμάσασθαι:  \nτῷ δ' ἄρα νικηθέντι τίθει δέπας ἀμφικύπελλον. \nστῆ δ' ὀρθὸς καὶ μῦθον ἐν Ἀργείοισιν ἔειπεν:  \nἈτρεΐδη τε καὶ ἄλλοι ἐϋκνήμιδες Ἀχαιοὶ \nἄνδρε δύω περὶ τῶνδε κελεύομεν, ὥ περ ἀρίστω, \n", "content_type": "5-lines"}, {"text": "πὺξ μάλ' ἀνασχομένω πεπληγέμεν:  ᾧ δέ κ' Ἀπόλλων \nδώῃ καμμονίην, γνώωσι δὲ πάντες Ἀχαιοί, \nἡμίονον ταλαεργὸν ἄγων κλισίην δὲ νεέσθω:  \nαὐτὰρ ὃ νικηθεὶς δέπας οἴσεται ἀμφικύπελλον. \nὣς ἔφατ', ὄρνυτο δ' αὐτίκ' ἀνὴρ ἠΰς τε μέγας τε \n", "content_type": "5-lines"}, {"text": "εἰδὼς πυγμαχίης υἱὸς Πανοπῆος Ἐπειός, \nἅψατο δ' ἡμιόνου ταλαεργοῦ φώνησέν τε:  \nἆσσον ἴτω ὅς τις δέπας οἴσεται ἀμφικύπελλον:  \nἡμίονον δ' οὔ φημί τιν' ἀξέμεν ἄλλον Ἀχαιῶν \nπυγμῇ νικήσαντ', ἐπεὶ εὔχομαι εἶναι ἄριστος. \n", "content_type": "5-lines"}, {"text": "ἦ οὐχ ἅλις ὅττι μάχης ἐπιδεύομαι; οὐδ' ἄρα πως ἦν \nἐν πάντεσσ' ἔργοισι δαήμονα φῶτα γενέσθαι. \nὧδε γὰρ ἐξερέω, τὸ δὲ καὶ τετελεσμένον ἔσται:  \nἀντικρὺ χρόα τε ῥήξω σύν τ' ὀστέ' ἀράξω. \nκηδεμόνες δέ οἱ ἐνθάδ' ἀολλέες αὖθι μενόντων, \n", "content_type": "5-lines"}, {"text": "οἵ κέ μιν ἐξοίσουσιν ἐμῇς ὑπὸ χερσὶ δαμέντα. \nὣς ἔφαθ', οἳ δ' ἄρα πάντες ἀκὴν ἐγένοντο σιωπῇ. \nΕὐρύαλος δέ οἱ οἶος ἀνίστατο ἰσόθεος φὼς \nΜηκιστῆος υἱὸς Ταλαϊονίδαο ἄνακτος, \nὅς ποτε Θήβας δ' ἦλθε δεδουπότος Οἰδιπόδαο \n", "content_type": "5-lines"}, {"text": "ἐς τάφον:  ἔνθα δὲ πάντας ἐνίκα Καδμείωνας. \nτὸν μὲν Τυδεΐδης δουρὶ κλυτὸς ἀμφεπονεῖτο \nθαρσύνων ἔπεσιν, μέγα δ' αὐτῷ βούλετο νίκην. \nζῶμα δέ οἱ πρῶτον παρακάββαλεν, αὐτὰρ ἔπειτα \nδῶκεν ἱμάντας ἐϋτμήτους βοὸς ἀγραύλοιο. \n", "content_type": "5-lines"}, {"text": "τὼ δὲ ζωσαμένω βήτην ἐς μέσσον ἀγῶνα, \nἄντα δ' ἀνασχομένω χερσὶ στιβαρῇσιν ἅμ' ἄμφω \nσύν ῥ' ἔπεσον, σὺν δέ σφι βαρεῖαι χεῖρες ἔμιχθεν. \nδεινὸς δὲ χρόμαδος γενύων γένετ', ἔρρεε δ' ἱδρὼς \nπάντοθεν ἐκ μελέων:  ἐπὶ δ' ὄρνυτο δῖος Ἐπειός, \n", "content_type": "5-lines"}, {"text": "κόψε δὲ παπτήναντα παρήϊον:  οὐδ' ἄρ' ἔτι δὴν \nἑστήκειν:  αὐτοῦ γὰρ ὑπήριπε φαίδιμα γυῖα. \nὡς δ' ὅθ' ὑπὸ φρικὸς Βορέω ἀναπάλλεται ἰχθὺς \nθίν' ἐν φυκιόεντι, μέλαν δέ ἑ κῦμα κάλυψεν, \nὣς πληγεὶς ἀνέπαλτ':  αὐτὰρ μεγάθυμος Ἐπειὸς \n", "content_type": "5-lines"}, {"text": "χερσὶ λαβὼν ὤρθωσε:  φίλοι δ' ἀμφέσταν ἑταῖροι, \nοἵ μιν ἄγον δι' ἀγῶνος ἐφελκομένοισι πόδεσσιν \nαἷμα παχὺ πτύοντα κάρη βάλλονθ' ἑτέρωσε:  \nκὰδ δ' ἀλλοφρονέοντα μετὰ σφίσιν εἷσαν ἄγοντες, \nαὐτοὶ δ' οἰχόμενοι κόμισαν δέπας ἀμφικύπελλον. \n", "content_type": "5-lines"}, {"text": "Πηλεΐδης δ' αἶψ' ἄλλα κατὰ τρίτα θῆκεν ἄεθλα \nδεικνύμενος Δαναοῖσι παλαισμοσύνης ἀλεγεινῆς, \nτῷ μὲν νικήσαντι μέγαν τρίποδ' ἐμπυριβήτην, \nτὸν δὲ δυωδεκάβοιον ἐνὶ σφίσι τῖον Ἀχαιοί:  \nἀνδρὶ δὲ νικηθέντι γυναῖκ' ἐς μέσσον ἔθηκε, \n", "content_type": "5-lines"}, {"text": "πολλὰ δ' ἐπίστατο ἔργα, τίον δέ ἑ τεσσαράβοιον. \nστῆ δ' ὀρθὸς καὶ μῦθον ἐν Ἀργείοισιν ἔειπεν:  \nὄρνυσθ' οἳ καὶ τούτου ἀέθλου πειρήσεσθον. \nὣς ἔφατ', ὦρτο δ' ἔπειτα μέγας Τελαμώνιος Αἴας, \nἂν δ' Ὀδυσεὺς πολύμητις ἀνίστατο κέρδεα εἰδώς. \n", "content_type": "5-lines"}, {"text": "ζωσαμένω δ' ἄρα τώ γε βάτην ἐς μέσσον ἀγῶνα, \nἀγκὰς δ' ἀλλήλων λαβέτην χερσὶ στιβαρῇσιν \nὡς ὅτ' ἀμείβοντες, τούς τε κλυτὸς ἤραρε τέκτων \nδώματος ὑψηλοῖο βίας ἀνέμων ἀλεείνων. \nτετρίγει δ' ἄρα νῶτα θρασειάων ἀπὸ χειρῶν \n", "content_type": "5-lines"}, {"text": "ἑλκόμενα στερεῶς: κατὰ δὲ νότιος ῥέεν ἱδρώς, \nπυκναὶ δὲ σμώδιγγες ἀνὰ πλευράς τε καὶ ὤμους \nαἵματι φοινικόεσσαι ἀνέδραμον:  οἳ δὲ μάλ' αἰεὶ \nνίκης ἱέσθην τρίποδος πέρι ποιητοῖο:  \nοὔτ' Ὀδυσεὺς δύνατο σφῆλαι οὔδει τε πελάσσαι, \n", "content_type": "5-lines"}, {"text": "οὔτ' Αἴας δύνατο, κρατερὴ δ' ἔχεν ἲς Ὀδυσῆος. \nἀλλ' ὅτε δή ῥ' ἀνίαζον ἐϋκνήμιδας Ἀχαιούς, \nδὴ τότε μιν προσέειπε μέγας Τελαμώνιος Αἴας: \nδιογενὲς Λαερτιάδη πολυμήχαν' Ὀδυσσεῦ \nἤ μ' ἀνάειρ', ἢ ἐγὼ σέ:  τὰ δ' αὖ Διὶ πάντα μελήσει. \n", "content_type": "5-lines"}, {"text": "ὣς εἰπὼν ἀνάειρε:  δόλου δ' οὐ λήθετ' Ὀδυσσεύς: \nκόψ' ὄπιθεν κώληπα τυχών, ὑπέλυσε δὲ γυῖα, \nκὰδ δ' ἔβαλ' ἐξοπίσω:  ἐπὶ δὲ στήθεσσιν Ὀδυσσεὺς \nκάππεσε:  λαοὶ δ' αὖ θηεῦντό τε θάμβησάν τε. \nδεύτερος αὖτ' ἀνάειρε πολύτλας δῖος Ὀδυσσεύς, \n", "content_type": "5-lines"}, {"text": "κίνησεν δ' ἄρα τυτθὸν ἀπὸ χθονός, οὐδ' ἔτ' ἄειρεν, \nἐν δὲ γόνυ γνάμψεν:  ἐπὶ δὲ χθονὶ κάππεσον ἄμφω \nπλησίοι ἀλλήλοισι, μιάνθησαν δὲ κονίῃ. \nκαί νύ κε τὸ τρίτον αὖτις ἀναΐξαντ' ἐπάλαιον, \nεἰ μὴ Ἀχιλλεὺς αὐτὸς ἀνίστατο καὶ κατέρυκε:  \n", "content_type": "5-lines"}, {"text": "μηκέτ' ἐρείδεσθον, μὴ δὲ τρίβεσθε κακοῖσι:  \nνίκη δ' ἀμφοτέροισιν:  ἀέθλια δ' ἶσ' ἀνελόντες \nἔρχεσθ', ὄφρα καὶ ἄλλοι ἀεθλεύωσιν Ἀχαιοί. \nὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο, \nκαί ῥ' ἀπομορξαμένω κονίην δύσαντο χιτῶνας. \n", "content_type": "5-lines"}, {"text": "Πηλεΐδης δ' αἶψ' ἄλλα τίθει ταχυτῆτος ἄεθλα \nἀργύρεον κρητῆρα τετυγμένον:  ἓξ δ' ἄρα μέτρα \nχάνδανεν, αὐτὰρ κάλλει ἐνίκα πᾶσαν ἐπ' αἶαν \nπολλόν, ἐπεὶ Σιδόνες πολυδαίδαλοι εὖ ἤσκησαν, \nΦοίνικες δ' ἄγον ἄνδρες ἐπ' ἠεροειδέα πόντον, \n", "content_type": "5-lines"}, {"text": "στῆσαν δ' ἐν λιμένεσσι, Θόαντι δὲ δῶρον ἔδωκαν:  \nυἷος δὲ Πριάμοιο Λυκάονος ὦνον ἔδωκε \nΠατρόκλῳ ἥρωϊ Ἰησονίδης Εὔνηος. \nκαὶ τὸν Ἀχιλλεὺς θῆκεν ἄεθλον οὗ ἑτάροιο, \nὅς τις ἐλαφρότατος ποσσὶ κραιπνοῖσι πέλοιτο:  \n", "content_type": "5-lines"}, {"text": "δευτέρῳ αὖ βοῦν θῆκε μέγαν καὶ πίονα δημῷ, \nἡμιτάλαντον δὲ χρυσοῦ λοισθήϊ' ἔθηκε. \nστῆ δ' ὀρθὸς καὶ μῦθον ἐν Ἀργείοισιν ἔειπεν:  \nὄρνυσθ' οἳ καὶ τούτου ἀέθλου πειρήσεσθε. \nὣς ἔφατ', ὄρνυτο δ' αὐτίκ' Ὀϊλῆος ταχὺς Αἴας, \n", "content_type": "5-lines"}, {"text": "ἂν δ' Ὀδυσεὺς πολύμητις, ἔπειτα δὲ Νέστορος υἱὸς \nἈντίλοχος: ὃ γὰρ αὖτε νέους ποσὶ πάντας ἐνίκα. \nστὰν δὲ μεταστοιχί:  σήμηνε δὲ τέρματ' Ἀχιλλεύς. \nτοῖσι δ' ἀπὸ νύσσης τέτατο δρόμος: ὦκα δ' ἔπειτα \nἔκφερ' Ὀϊλιάδης: ἐπὶ δ' ὄρνυτο δῖος Ὀδυσσεὺς \n", "content_type": "5-lines"}, {"text": "ἄγχι μάλ', ὡς ὅτε τίς τε γυναικὸς ἐϋζώνοιο \nστήθεός ἐστι κανών, ὅν τ' εὖ μάλα χερσὶ τανύσσῃ \nπηνίον ἐξέλκουσα παρὲκ μίτον, ἀγχόθι δ' ἴσχει \nστήθεος: ὣς Ὀδυσεὺς θέεν ἐγγύθεν, αὐτὰρ ὄπισθεν \nἴχνια τύπτε πόδεσσι πάρος κόνιν ἀμφιχυθῆναι:  \n", "content_type": "5-lines"}, {"text": "κὰδ δ' ἄρα οἱ κεφαλῆς χέ' ἀϋτμένα δῖος Ὀδυσσεὺς \nαἰεὶ ῥίμφα θέων:  ἴαχον δ' ἐπὶ πάντες Ἀχαιοὶ \nνίκης ἱεμένῳ, μάλα δὲ σπεύδοντι κέλευον. \nἀλλ' ὅτε δὴ πύματον τέλεον δρόμον, αὐτίκ' Ὀδυσσεὺς \nεὔχετ' Ἀθηναίῃ γλαυκώπιδι ὃν κατὰ θυμόν:  \n", "content_type": "5-lines"}, {"text": "κλῦθι θεά, ἀγαθή μοι ἐπίρροθος ἐλθὲ ποδοῖιν. \nὣς ἔφατ' εὐχόμενος: τοῦ δ' ἔκλυε Παλλὰς Ἀθήνη, \nγυῖα δ' ἔθηκεν ἐλαφρά, πόδας καὶ χεῖρας ὕπερθεν. \nἀλλ' ὅτε δὴ τάχ' ἔμελλον ἐπαΐξασθαι ἄεθλον, \nἔνθ' Αἴας μὲν ὄλισθε θέων, βλάψεν γὰρ Ἀθήνη, \n", "content_type": "5-lines"}, {"text": "τῇ ῥα βοῶν κέχυτ' ὄνθος ἀποκταμένων ἐριμύκων, \nοὓς ἐπὶ Πατρόκλῳ πέφνεν πόδας ὠκὺς Ἀχιλλεύς: \nἐν δ' ὄνθου βοέου πλῆτο στόμα τε ῥῖνάς τε:  \nκρητῆρ' αὖτ' ἀνάειρε πολύτλας δῖος Ὀδυσσεύς, \nὡς ἦλθε φθάμενος: ὃ δὲ βοῦν ἕλε φαίδιμος Αἴας. \n", "content_type": "5-lines"}, {"text": "στῆ δὲ κέρας μετὰ χερσὶν ἔχων βοὸς ἀγραύλοιο \nὄνθον ἀποπτύων, μετὰ δ' Ἀργείοισιν ἔειπεν:  \nὢ πόποι ἦ μ' ἔβλαψε θεὰ πόδας, ἣ τὸ πάρος περ \nμήτηρ ὣς Ὀδυσῆϊ παρίσταται ἠδ' ἐπαρήγει. \nὣς ἔφαθ', οἳ δ' ἄρα πάντες ἐπ' αὐτῷ ἡδὺ γέλασσαν. \n", "content_type": "5-lines"}, {"text": "Ἀντίλοχος δ' ἄρα δὴ λοισθήϊον ἔκφερ' ἄεθλον \nμειδιόων, καὶ μῦθον ἐν Ἀργείοισιν ἔειπεν:  \nεἰδόσιν ὔμμ' ἐρέω πᾶσιν φίλοι, ὡς ἔτι καὶ νῦν \nἀθάνατοι τιμῶσι παλαιοτέρους ἀνθρώπους. \nΑἴας μὲν γὰρ ἐμεῖ' ὀλίγον προγενέστερός ἐστιν, \n", "content_type": "5-lines"}, {"text": "οὗτος δὲ προτέρης γενεῆς προτέρων τ' ἀνθρώπων:  \nὠμογέροντα δέ μίν φασ' ἔμμεναι:  ἀργαλέον δὲ \nποσσὶν ἐριδήσασθαι Ἀχαιοῖς, εἰ μὴ Ἀχιλλεῖ. \nὣς φάτο, κύδηνεν δὲ ποδώκεα Πηλεΐωνα. \nτὸν δ' Ἀχιλεὺς μύθοισιν ἀμειβόμενος προσέειπεν:  \n", "content_type": "5-lines"}, {"text": "Ἀντίλοχ' οὐ μέν τοι μέλεος εἰρήσεται αἶνος, \nἀλλά τοι ἡμιτάλαντον ἐγὼ χρυσοῦ ἐπιθήσω. \nὣς εἰπὼν ἐν χερσὶ τίθει, ὃ δ' ἐδέξατο χαίρων. \nαὐτὰρ Πηλεΐδης κατὰ μὲν δολιχόσκιον ἔγχος \nθῆκ' ἐς ἀγῶνα φέρων, κατὰ δ' ἀσπίδα καὶ τρυφάλειαν \n", "content_type": "5-lines"}, {"text": "τεύχεα Σαρπήδοντος, ἅ μιν Πάτροκλος ἀπηύρα. \nστῆ δ' ὀρθὸς καὶ μῦθον ἐν Ἀργείοισιν ἔειπεν:  \nἄνδρε δύω περὶ τῶνδε κελεύομεν, ὥ περ ἀρίστω, \nτεύχεα ἑσσαμένω ταμεσίχροα χαλκὸν ἑλόντε \nἀλλήλων προπάροιθεν ὁμίλου πειρηθῆναι. \n", "content_type": "5-lines"}, {"text": "ὁππότερός κε φθῇσιν ὀρεξάμενος χρόα καλόν, \nψαύσῃ δ' ἐνδίνων διά τ' ἔντεα καὶ μέλαν αἷμα, \nτῷ μὲν ἐγὼ δώσω τόδε φάσγανον ἀργυρόηλον \nκαλὸν Θρηΐκιον, τὸ μὲν Ἀστεροπαῖον ἀπηύρων:  \nτεύχεα δ' ἀμφότεροι ξυνήϊα ταῦτα φερέσθων:  \n", "content_type": "5-lines"}, {"text": "καί σφιν δαῖτ' ἀγαθὴν παραθήσομεν ἐν κλισίῃσιν. \nὣς ἔφατ', ὦρτο δ' ἔπειτα μέγας Τελαμώνιος Αἴας, \nἂν δ' ἄρα Τυδεΐδης ὦρτο, κρατερὸς Διομήδης. \nοἳ δ' ἐπεὶ οὖν ἑκάτερθεν ὁμίλου θωρήχθησαν, \nἐς μέσον ἀμφοτέρω συνίτην μεμαῶτε μάχεσθαι \n", "content_type": "5-lines"}, {"text": "δεινὸν δερκομένω:  θάμβος δ' ἔχε πάντας Ἀχαιούς. \nἀλλ' ὅτε δὴ σχεδὸν ἦσαν ἐπ' ἀλλήλοισιν ἰόντες, \nτρὶς μὲν ἐπήϊξαν, τρὶς δὲ σχεδὸν ὁρμήθησαν. \nἔνθ' Αἴας μὲν ἔπειτα κατ' ἀσπίδα πάντοσ' ἐΐσην \nνύξ', οὐδὲ χρό' ἵκανεν:  ἔρυτο γὰρ ἔνδοθι θώρηξ:  \n", "content_type": "5-lines"}, {"text": "Τυδεΐδης δ' ἄρ' ἔπειτα ὑπὲρ σάκεος μεγάλοιο \nαἰὲν ἐπ' αὐχένι κῦρε φαεινοῦ δουρὸς ἀκωκῇ. \nκαὶ τότε δή ῥ' Αἴαντι περιδείσαντες Ἀχαιοὶ \nπαυσαμένους ἐκέλευσαν ἀέθλια ἶσ' ἀνελέσθαι. \nαὐτὰρ Τυδεΐδῃ δῶκεν μέγα φάσγανον ἥρως \n", "content_type": "5-lines"}, {"text": "σὺν κολεῷ τε φέρων καὶ ἐϋτμήτῳ τελαμῶνι. \nαὐτὰρ Πηλεΐδης θῆκεν σόλον αὐτοχόωνον \nὃν πρὶν μὲν ῥίπτασκε μέγα σθένος Ἠετίωνος: \nἀλλ' ἤτοι τὸν ἔπεφνε ποδάρκης δῖος Ἀχιλλεύς, \nτὸν δ' ἄγετ' ἐν νήεσσι σὺν ἄλλοισι κτεάτεσσι. \n", "content_type": "5-lines"}, {"text": "στῆ δ' ὀρθὸς καὶ μῦθον ἐν Ἀργείοισιν ἔειπεν:  \nὄρνυσθ' οἳ καὶ τούτου ἀέθλου πειρήσεσθε. \nεἴ οἱ καὶ μάλα πολλὸν ἀπόπροθι πίονες ἀγροί, \nἕξει μιν καὶ πέντε περιπλομένους ἐνιαυτοὺς \nχρεώμενος: οὐ μὲν γάρ οἱ ἀτεμβόμενός γε σιδήρου \n", "content_type": "5-lines"}, {"text": "ποιμὴν οὐδ' ἀροτὴρ εἶσ' ἐς πόλιν, ἀλλὰ παρέξει. \nὣς ἔφατ', ὦρτο δ' ἔπειτα μενεπτόλεμος Πολυποίτης, \nἂν δὲ Λεοντῆος κρατερὸν μένος ἀντιθέοιο, \nἂν δ' Αἴας Τελαμωνιάδης καὶ δῖος Ἐπειός. \nἑξείης δ' ἵσταντο, σόλον δ' ἕλε δῖος Ἐπειός, \n", "content_type": "5-lines"}, {"text": "ἧκε δὲ δινήσας: γέλασαν δ' ἐπὶ πάντες Ἀχαιοί. \nδεύτερος αὖτ' ἀφέηκε Λεοντεὺς ὄζος Ἄρηος: \nτὸ τρίτον αὖτ' ἔρριψε μέγας Τελαμώνιος Αἴας \nχειρὸς ἄπο στιβαρῆς, καὶ ὑπέρβαλε σήματα πάντων. \nἀλλ' ὅτε δὴ σόλον εἷλε μενεπτόλεμος Πολυποίτης, \n", "content_type": "5-lines"}, {"text": "ὅσσόν τίς τ' ἔρριψε καλαύροπα βουκόλος ἀνήρ, \nἣ δέ θ' ἑλισσομένη πέτεται διὰ βοῦς ἀγελαίας, \nτόσσον παντὸς ἀγῶνος ὑπέρβαλε:  τοὶ δὲ βόησαν. \nἀνστάντες δ' ἕταροι Πολυποίταο κρατεροῖο \nνῆας ἔπι γλαφυρὰς ἔφερον βασιλῆος ἄεθλον. \n", "content_type": "5-lines"}, {"text": "αὐτὰρ ὃ τοξευτῇσι τίθει ἰόεντα σίδηρον, \nκὰδ δ' ἐτίθει δέκα μὲν πελέκεας, δέκα δ' ἡμιπέλεκκα, \nἱστὸν δ' ἔστησεν νηὸς κυανοπρῴροιο \nτηλοῦ ἐπὶ ψαμάθοις, ἐκ δὲ τρήρωνα πέλειαν \nλεπτῇ μηρίνθῳ δῆσεν ποδός, ἧς ἄρ' ἀνώγει \n", "content_type": "5-lines"}, {"text": "τοξεύειν:  ὃς μέν κε βάλῃ τρήρωνα πέλειαν, \nπάντας ἀειράμενος πελέκεας οἶκον δὲ φερέσθω:  \nὃς δέ κε μηρίνθοιο τύχῃ ὄρνιθος ἁμαρτών, \nἥσσων γὰρ δὴ κεῖνος, ὃ δ' οἴσεται ἡμιπέλεκκα. \nὣς ἔφατ', ὦρτο δ' ἔπειτα βίη Τεύκροιο ἄνακτος, \n", "content_type": "5-lines"}, {"text": "ἂν δ' ἄρα Μηριόνης θεράπων ἐῢς Ἰδομενῆος. \nκλήρους δ' ἐν κυνέῃ χαλκήρεϊ πάλλον ἑλόντες, \nΤεῦκρος δὲ πρῶτος κλήρῳ λάχεν:  αὐτίκα δ' ἰὸν \nἧκεν ἐπικρατέως, οὐδ' ἠπείλησεν ἄνακτι \nἀρνῶν πρωτογόνων ῥέξειν κλειτὴν ἑκατόμβην. \n", "content_type": "5-lines"}, {"text": "ὄρνιθος μὲν ἅμαρτε:  μέγηρε γάρ οἱ τό γ' Ἀπόλλων:  \nαὐτὰρ ὃ μήρινθον βάλε πὰρ πόδα, τῇ δέδετ' ὄρνις: \nἀντικρὺ δ' ἀπὸ μήρινθον τάμε πικρὸς ὀϊστός. \nἣ μὲν ἔπειτ' ἤϊξε πρὸς οὐρανόν, ἣ δὲ παρείθη \nμήρινθος ποτὶ γαῖαν:  ἀτὰρ κελάδησαν Ἀχαιοί. \n", "content_type": "5-lines"}, {"text": "σπερχόμενος δ' ἄρα Μηριόνης ἐξείρυσε χειρὸς \nτόξον:  ἀτὰρ δὴ ὀϊστὸν ἔχεν πάλαι, ὡς ἴθυνεν. \nαὐτίκα δ' ἠπείλησεν ἑκηβόλῳ Ἀπόλλωνι \nἀρνῶν πρωτογόνων ῥέξειν κλειτὴν ἑκατόμβην. \nὕψι δ' ὑπὸ νεφέων εἶδε τρήρωνα πέλειαν:  \n", "content_type": "5-lines"}, {"text": "τῇ ῥ' ὅ γε δινεύουσαν ὑπὸ πτέρυγος βάλε μέσσην, \nἀντικρὺ δὲ διῆλθε βέλος: τὸ μὲν ἂψ ἐπὶ γαίῃ \nπρόσθεν Μηριόναο πάγη ποδός: αὐτὰρ ἣ ὄρνις \nἱστῷ ἐφεζομένη νηὸς κυανοπρῴροιο \nαὐχέν' ἀπεκρέμασεν, σὺν δὲ πτερὰ πυκνὰ λίασθεν. \n", "content_type": "5-lines"}, {"text": "ὠκὺς δ' ἐκ μελέων θυμὸς πτάτο, τῆλε δ' ἀπ' αὐτοῦ \nκάππεσε:  λαοὶ δ' αὖ θηεῦντό τε θάμβησάν τε. \nἂν δ' ἄρα Μηριόνης πελέκεας δέκα πάντας ἄειρε, \nΤεῦκρος δ' ἡμιπέλεκκα φέρεν κοίλας ἐπὶ νῆας. \nαὐτὰρ Πηλεΐδης κατὰ μὲν δολιχόσκιον ἔγχος, \n", "content_type": "5-lines"}, {"text": "κὰδ δὲ λέβητ' ἄπυρον βοὸς ἄξιον ἀνθεμόεντα \nθῆκ' ἐς ἀγῶνα φέρων:  καί ῥ' ἥμονες ἄνδρες ἀνέσταν:  \nἂν μὲν ἄρ' Ἀτρεΐδης εὐρὺ κρείων Ἀγαμέμνων, \nἂν δ' ἄρα Μηριόνης, θεράπων ἐῢς Ἰδομενῆος. \nτοῖσι δὲ καὶ μετέειπε ποδάρκης δῖος Ἀχιλλεύς: \n", "content_type": "5-lines"}, {"text": "Ἀτρεΐδη:  ἴδμεν γὰρ ὅσον προβέβηκας ἁπάντων \nἠδ' ὅσσον δυνάμει τε καὶ ἥμασιν ἔπλευ ἄριστος: \nἀλλὰ σὺ μὲν τόδ' ἄεθλον ἔχων κοίλας ἐπὶ νῆας \nἔρχευ, ἀτὰρ δόρυ Μηριόνῃ ἥρωϊ πόρωμεν, \nεἰ σύ γε σῷ θυμῷ ἐθέλοις: κέλομαι γὰρ ἔγωγε. \n", "content_type": "5-lines"}]}, {"section_num": "24", "section_type": "book", "contents": [{"text": "λῦτο δ' ἀγών, λαοὶ δὲ θοὰς ἐπὶ νῆας ἕκαστοι \nἐσκίδναντ' ἰέναι. τοὶ μὲν δόρποιο μέδοντο \nὕπνου τε γλυκεροῦ ταρπήμεναι:  αὐτὰρ Ἀχιλλεὺς \nκλαῖε φίλου ἑτάρου μεμνημένος, οὐδέ μιν ὕπνος \n", "content_type": "5-lines"}, {"text": "ᾕρει πανδαμάτωρ, ἀλλ' ἐστρέφετ' ἔνθα καὶ ἔνθα \nΠατρόκλου ποθέων ἀνδροτῆτά τε καὶ μένος ἠΰ, \nἠδ' ὁπόσα τολύπευσε σὺν αὐτῷ καὶ πάθεν ἄλγεα \nἀνδρῶν τε πτολέμους ἀλεγεινά τε κύματα πείρων:  \nτῶν μιμνησκόμενος θαλερὸν κατὰ δάκρυον εἶβεν, \n", "content_type": "5-lines"}, {"text": "ἄλλοτ' ἐπὶ πλευρὰς κατακείμενος, ἄλλοτε δ' αὖτε \nὕπτιος, ἄλλοτε δὲ πρηνής: τοτὲ δ' ὀρθὸς ἀναστὰς \nδινεύεσκ' ἀλύων παρὰ θῖν' ἁλός: οὐδέ μιν ἠὼς \nφαινομένη λήθεσκεν ὑπεὶρ ἅλα τ' ἠϊόνας τε. \nἀλλ' ὅ γ' ἐπεὶ ζεύξειεν ὑφ' ἅρμασιν ὠκέας ἵππους, \n", "content_type": "5-lines"}, {"text": "Ἕκτορα δ' ἕλκεσθαι δησάσκετο δίφρου ὄπισθεν, \nτρὶς δ' ἐρύσας περὶ σῆμα Μενοιτιάδαο θανόντος \nαὖτις ἐνὶ κλισίῃ παυέσκετο, τὸν δέ τ' ἔασκεν \nἐν κόνι ἐκτανύσας προπρηνέα:  τοῖο δ' Ἀπόλλων \nπᾶσαν ἀεικείην ἄπεχε χροῒ φῶτ' ἐλεαίρων \n", "content_type": "5-lines"}, {"text": "καὶ τεθνηότα περ:  περὶ δ' αἰγίδι πάντα κάλυπτε \nχρυσείῃ, ἵνα μή μιν ἀποδρύφοι ἑλκυστάζων. \nὣς ὃ μὲν Ἕκτορα δῖον ἀείκιζεν μενεαίνων:  \nτὸν δ' ἐλεαίρεσκον μάκαρες θεοὶ εἰσορόωντες, \nκλέψαι δ' ὀτρύνεσκον ἐΰσκοπον ἀργεϊφόντην. \n", "content_type": "5-lines"}, {"text": "ἔνθ' ἄλλοις μὲν πᾶσιν ἑήνδανεν, οὐδέ ποθ' Ἥρῃ \nοὐδὲ Ποσειδάων' οὐδὲ γλαυκώπιδι κούρῃ, \nἀλλ' ἔχον ὥς σφιν πρῶτον ἀπήχθετο Ἴλιος ἱρὴ \nκαὶ Πρίαμος καὶ λαὸς Ἀλεξάνδρου ἕνεκ' ἄτης, \nὃς νείκεσσε θεὰς ὅτε οἱ μέσσαυλον ἵκοντο, \n", "content_type": "5-lines"}, {"text": "τὴν δ' ᾔνησ' ἥ οἱ πόρε μαχλοσύνην ἀλεγεινήν. \nἀλλ' ὅτε δή ῥ' ἐκ τοῖο δυωδεκάτη γένετ' ἠώς, \nκαὶ τότ' ἄρ' ἀθανάτοισι μετηύδα Φοῖβος Ἀπόλλων:  \nσχέτλιοί ἐστε θεοί, δηλήμονες: οὔ νύ ποθ' ὑμῖν \nἝκτωρ μηρί' ἔκηε βοῶν αἰγῶν τε τελείων; \n", "content_type": "5-lines"}, {"text": "τὸν νῦν οὐκ ἔτλητε νέκυν περ ἐόντα σαῶσαι \nᾗ τ' ἀλόχῳ ἰδέειν καὶ μητέρι καὶ τέκεϊ ᾧ \nκαὶ πατέρι Πριάμῳ λαοῖσί τε, τοί κέ μιν ὦκα \nἐν πυρὶ κήαιεν καὶ ἐπὶ κτέρεα κτερίσαιεν. \nἀλλ' ὀλοῷ Ἀχιλῆϊ θεοὶ βούλεσθ' ἐπαρήγειν, \n", "content_type": "5-lines"}, {"text": "ᾧ οὔτ' ἂρ φρένες εἰσὶν ἐναίσιμοι οὔτε νόημα \nγναμπτὸν ἐνὶ στήθεσσι, λέων δ' ὣς ἄγρια οἶδεν, \nὅς τ' ἐπεὶ ἂρ μεγάλῃ τε βίῃ καὶ ἀγήνορι θυμῷ \nεἴξας εἶσ' ἐπὶ μῆλα βροτῶν ἵνα δαῖτα λάβῃσιν:  \nὣς Ἀχιλεὺς ἔλεον μὲν ἀπώλεσεν, οὐδέ οἱ αἰδὼς \n", "content_type": "5-lines"}, {"text": "γίγνεται, ἥ τ' ἄνδρας μέγα σίνεται ἠδ' ὀνίνησι. \nμέλλει μέν πού τις καὶ φίλτερον ἄλλον ὀλέσσαι \nἠὲ κασίγνητον ὁμογάστριον ἠὲ καὶ υἱόν:  \nἀλλ' ἤτοι κλαύσας καὶ ὀδυράμενος μεθέηκε:  \nτλητὸν γὰρ Μοῖραι θυμὸν θέσαν ἀνθρώποισιν. \n", "content_type": "5-lines"}, {"text": "αὐτὰρ ὅ γ' Ἕκτορα δῖον, ἐπεὶ φίλον ἦτορ ἀπηύρα, \nἵππων ἐξάπτων περὶ σῆμ' ἑτάροιο φίλοιο \nἕλκει:  οὐ μήν οἱ τό γε κάλλιον οὐδέ τ' ἄμεινον. \nμὴ ἀγαθῷ περ ἐόντι νεμεσσηθέωμέν οἱ ἡμεῖς: \nκωφὴν γὰρ δὴ γαῖαν ἀεικίζει μενεαίνων. \n", "content_type": "5-lines"}, {"text": "τὸν δὲ χολωσαμένη προσέφη λευκώλενος Ἥρη:  \nεἴη κεν καὶ τοῦτο τεὸν ἔπος ἀργυρότοξε \nεἰ δὴ ὁμὴν Ἀχιλῆϊ καὶ Ἕκτορι θήσετε τιμήν. \nἝκτωρ μὲν θνητός τε γυναῖκά τε θήσατο μαζόν:  \nαὐτὰρ Ἀχιλλεύς ἐστι θεᾶς γόνος, ἣν ἐγὼ αὐτὴ \n", "content_type": "5-lines"}, {"text": "θρέψά τε καὶ ἀτίτηλα καὶ ἀνδρὶ πόρον παράκοιτιν \nΠηλέϊ, ὃς περὶ κῆρι φίλος γένετ' ἀθανάτοισι. \nπάντες δ' ἀντιάασθε θεοὶ γάμου:  ἐν δὲ σὺ τοῖσι \nδαίνυ' ἔχων φόρμιγγα κακῶν ἕταρ', αἰὲν ἄπιστε. \nτὴν δ' ἀπαμειβόμενος προσέφη νεφεληγερέτα Ζεύς: \n", "content_type": "5-lines"}, {"text": "Ἥρη μὴ δὴ πάμπαν ἀποσκύδμαινε θεοῖσιν:  \nοὐ μὲν γὰρ τιμή γε μί' ἔσσεται:  ἀλλὰ καὶ Ἕκτωρ \nφίλτατος ἔσκε θεοῖσι βροτῶν οἳ ἐν Ἰλίῳ εἰσίν:  \nὣς γὰρ ἔμοιγ', ἐπεὶ οὔ τι φίλων ἡμάρτανε δώρων. \nοὐ γάρ μοί ποτε βωμὸς ἐδεύετο δαιτὸς ἐΐσης \n", "content_type": "5-lines"}, {"text": "λοιβῆς τε κνίσης τε:  τὸ γὰρ λάχομεν γέρας ἡμεῖς. \nἀλλ' ἤτοι κλέψαι μὲν ἐάσομεν, οὐδέ πῃ ἔστι, \nλάθρῃ Ἀχιλλῆος θρασὺν Ἕκτορα:  ἦ γάρ οἱ αἰεὶ \nμήτηρ παρμέμβλωκεν ὁμῶς νύκτάς τε καὶ ἦμαρ. \nἀλλ' εἴ τις καλέσειε θεῶν Θέτιν ἆσσον ἐμεῖο, \n", "content_type": "5-lines"}, {"text": "ὄφρά τί οἱ εἴπω πυκινὸν ἔπος, ὥς κεν Ἀχιλλεὺς \nδώρων ἐκ Πριάμοιο λάχῃ ἀπό θ' Ἕκτορα λύσῃ. \nὣς ἔφατ', ὦρτο δὲ Ἶρις ἀελλόπος ἀγγελέουσα, \nμεσσηγὺς δὲ Σάμου τε καὶ Ἴμβρου παιπαλοέσσης \nἔνθορε μείλανι πόντῳ:  ἐπεστονάχησε δὲ λίμνη. \n", "content_type": "5-lines"}, {"text": "ἣ δὲ μολυβδαίνῃ ἰκέλη ἐς βυσσὸν ὄρουσεν, \nἥ τε κατ' ἀγραύλοιο βοὸς κέρας ἐμβεβαυῖα \nἔρχεται ὠμηστῇσιν ἐπ' ἰχθύσι κῆρα φέρουσα. \nεὗρε δ' ἐνὶ σπῆϊ γλαφυρῷ Θέτιν, ἀμφὶ δ' ἄρ' ἄλλαι \nεἵαθ' ὁμηγερέες ἅλιαι θεαί:  ἣ δ' ἐνὶ μέσσῃς \n", "content_type": "5-lines"}, {"text": "κλαῖε μόρον οὗ παιδὸς ἀμύμονος, ὅς οἱ ἔμελλε \nφθίσεσθ' ἐν Τροίῃ ἐριβώλακι τηλόθι πάτρης. \nἀγχοῦ δ' ἱσταμένη προσέφη πόδας ὠκέα Ἶρις: \nὄρσο Θέτι:  καλέει Ζεὺς ἄφθιτα μήδεα εἰδώς. \nτὴν δ' ἠμείβετ' ἔπειτα θεὰ Θέτις ἀργυρόπεζα:  \n", "content_type": "5-lines"}, {"text": "τίπτέ με κεῖνος ἄνωγε μέγας θεός; αἰδέομαι δὲ \nμίσγεσθ' ἀθανάτοισιν, ἔχω δ' ἄχε' ἄκριτα θυμῷ. \nεἶμι μέν, οὐδ' ἅλιον ἔπος ἔσσεται ὅττί κεν εἴπῃ. \nὣς ἄρα φωνήσασα κάλυμμ' ἕλε δῖα θεάων \nκυάνεον, τοῦ δ' οὔ τι μελάντερον ἔπλετο ἔσθος. \n", "content_type": "5-lines"}, {"text": "βῆ δ' ἰέναι, πρόσθεν δὲ ποδήνεμος ὠκέα Ἶρις \nἡγεῖτ':  ἀμφὶ δ' ἄρα σφι λιάζετο κῦμα θαλάσσης. \nἀκτὴν δ' ἐξαναβᾶσαι ἐς οὐρανὸν ἀϊχθήτην, \nεὗρον δ' εὐρύοπα Κρονίδην, περὶ δ' ἄλλοι ἅπαντες \nεἵαθ' ὁμηγερέες μάκαρες θεοὶ αἰὲν ἐόντες. \n", "content_type": "5-lines"}, {"text": "ἣ δ' ἄρα πὰρ Διὶ πατρὶ καθέζετο, εἶξε δ' Ἀθήνη. \nἭρη δὲ χρύσεον καλὸν δέπας ἐν χερὶ θῆκε \nκαί ῥ' εὔφρην' ἐπέεσσι:  Θέτις δ' ὤρεξε πιοῦσα. \nτοῖσι δὲ μύθων ἦρχε πατὴρ ἀνδρῶν τε θεῶν τε:  \nἤλυθες Οὔλυμπον δὲ θεὰ Θέτι κηδομένη περ, \n", "content_type": "5-lines"}, {"text": "πένθος ἄλαστον ἔχουσα μετὰ φρεσίν:  οἶδα καὶ αὐτός: \nἀλλὰ καὶ ὧς ἐρέω τοῦ σ' εἵνεκα δεῦρο κάλεσσα. \nἐννῆμαρ δὴ νεῖκος ἐν ἀθανάτοισιν ὄρωρεν \nἝκτορος ἀμφὶ νέκυι καὶ Ἀχιλλῆϊ πτολιπόρθῳ:  \nκλέψαι δ' ὀτρύνουσιν ἐΰσκοπον ἀργεϊφόντην:  \n", "content_type": "5-lines"}, {"text": "αὐτὰρ ἐγὼ τόδε κῦδος Ἀχιλλῆϊ προτιάπτω \nαἰδῶ καὶ φιλότητα τεὴν μετόπισθε φυλάσσων. \nαἶψα μάλ' ἐς στρατὸν ἐλθὲ καὶ υἱέϊ σῷ ἐπίτειλον:  \nσκύζεσθαί οἱ εἰπὲ θεούς, ἐμὲ δ' ἔξοχα πάντων \nἀθανάτων κεχολῶσθαι, ὅτι φρεσὶ μαινομένῃσιν \n", "content_type": "5-lines"}, {"text": "Ἕκτορ' ἔχει παρὰ νηυσὶ κορωνίσιν οὐδ' ἀπέλυσεν, \nαἴ κέν πως ἐμέ τε δείσῃ ἀπό θ' Ἕκτορα λύσῃ. \nαὐτὰρ ἐγὼ Πριάμῳ μεγαλήτορι Ἶριν ἐφήσω \nλύσασθαι φίλον υἱὸν ἰόντ' ἐπὶ νῆας Ἀχαιῶν, \nδῶρα δ' Ἀχιλλῆϊ φερέμεν, τά κε θυμὸν ἰήνῃ. \n", "content_type": "5-lines"}, {"text": "ὣς ἔφατ', οὐδ' ἀπίθησε θεὰ Θέτις ἀργυρόπεζα, \nβῆ δὲ κατ' Οὐλύμποιο καρήνων ἀΐξασα, \nἷξεν δ' ἐς κλισίην οὗ υἱέος: ἔνθ' ἄρα τόν γε \nεὗρ' ἁδινὰ στενάχοντα:  φίλοι δ' ἀμφ' αὐτὸν ἑταῖροι \nἐσσυμένως ἐπένοντο καὶ ἐντύνοντο ἄριστον:  \n", "content_type": "5-lines"}, {"text": "τοῖσι δ' ὄϊς λάσιος μέγας ἐν κλισίῃ ἱέρευτο. \nἣ δὲ μάλ' ἄγχ' αὐτοῖο καθέζετο πότνια μήτηρ, \nχειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:  \nτέκνον ἐμὸν τέο μέχρις ὀδυρόμενος καὶ ἀχεύων \nσὴν ἔδεαι κραδίην μεμνημένος οὔτέ τι σίτου \n", "content_type": "5-lines"}, {"text": "οὔτ' εὐνῆς; ἀγαθὸν δὲ γυναικί περ ἐν φιλότητι \nμίσγεσθ':  οὐ γάρ μοι δηρὸν βέῃ, ἀλλά τοι ἤδη \nἄγχι παρέστηκεν θάνατος καὶ μοῖρα κραταιή. \nἀλλ' ἐμέθεν ξύνες ὦκα, Διὸς δέ τοι ἄγγελός εἰμι:  \nσκύζεσθαι σοί φησι θεούς, ἑὲ δ' ἔξοχα πάντων \n", "content_type": "5-lines"}, {"text": "ἀθανάτων κεχολῶσθαι, ὅτι φρεσὶ μαινομένῃσιν \nἝκτορ' ἔχεις παρὰ νηυσὶ κορωνίσιν οὐδ' ἀπέλυσας. \nἀλλ' ἄγε δὴ λῦσον, νεκροῖο δὲ δέξαι ἄποινα. \nτὴν δ' ἀπαμειβόμενος προσέφη πόδας ὠκὺς Ἀχιλλεύς: \nτῇδ' εἴη:  ὃς ἄποινα φέροι καὶ νεκρὸν ἄγοιτο, \n", "content_type": "5-lines"}, {"text": "εἰ δὴ πρόφρονι θυμῷ Ὀλύμπιος αὐτὸς ἀνώγει. \nὣς οἵ γ' ἐν νηῶν ἀγύρει μήτηρ τε καὶ υἱὸς \nπολλὰ πρὸς ἀλλήλους ἔπεα πτερόεντ' ἀγόρευον. \nἾριν δ' ὄτρυνε Κρονίδης εἰς Ἴλιον ἱρήν:  \nβάσκ' ἴθι Ἶρι ταχεῖα λιποῦσ' ἕδος Οὐλύμποιο \n", "content_type": "5-lines"}, {"text": "ἄγγειλον Πριάμῳ μεγαλήτορι Ἴλιον εἴσω \nλύσασθαι φίλον υἱὸν ἰόντ' ἐπὶ νῆας Ἀχαιῶν, \nδῶρα δ' Ἀχιλλῆϊ φερέμεν τά κε θυμὸν ἰήνῃ \nοἶον, μὴ δέ τις ἄλλος ἅμα Τρώων ἴτω ἀνήρ. \nκῆρύξ τίς οἱ ἕποιτο γεραίτερος, ὅς κ' ἰθύνοι \n", "content_type": "5-lines"}, {"text": "ἡμιόνους καὶ ἄμαξαν ἐΰτροχον, ἠδὲ καὶ αὖτις \nνεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς. \nμὴ δέ τί οἱ θάνατος μελέτω φρεσὶ μὴ δέ τι τάρβος: \nτοῖον γάρ οἱ πομπὸν ὀπάσσομεν ἀργεϊφόντην, \nὃς ἄξει εἷός κεν ἄγων Ἀχιλῆϊ πελάσσῃ. \n", "content_type": "5-lines"}, {"text": "αὐτὰρ ἐπὴν ἀγάγῃσιν ἔσω κλισίην Ἀχιλῆος, \nοὔτ' αὐτὸς κτενέει ἀπό τ' ἄλλους πάντας ἐρύξει:  \nοὔτε γάρ ἐστ' ἄφρων οὔτ' ἄσκοπος οὔτ' ἀλιτήμων, \nἀλλὰ μάλ' ἐνδυκέως ἱκέτεω πεφιδήσεται ἀνδρός. \nὣς ἔφατ', ὦρτο δὲ Ἶρις ἀελλόπος ἀγγελέουσα. \n", "content_type": "5-lines"}, {"text": "ἷξεν δ' ἐς Πριάμοιο, κίχεν δ' ἐνοπήν τε γόον τε. \nπαῖδες μὲν πατέρ' ἀμφὶ καθήμενοι ἔνδοθεν αὐλῆς \nδάκρυσιν εἵματ' ἔφυρον, ὃ δ' ἐν μέσσοισι γεραιὸς \nἐντυπὰς ἐν χλαίνῃ κεκαλυμμένος: ἀμφὶ δὲ πολλὴ \nκόπρος ἔην κεφαλῇ τε καὶ αὐχένι τοῖο γέροντος \n", "content_type": "5-lines"}, {"text": "τήν ῥα κυλινδόμενος καταμήσατο χερσὶν ἑῇσι. \nθυγατέρες δ' ἀνὰ δώματ' ἰδὲ νυοὶ ὠδύροντο \nτῶν μιμνησκόμεναι οἳ δὴ πολέες τε καὶ ἐσθλοὶ \nχερσὶν ὑπ' Ἀργείων κέατο ψυχὰς ὀλέσαντες. \nστῆ δὲ παρὰ Πρίαμον Διὸς ἄγγελος, ἠδὲ προσηύδα \n", "content_type": "5-lines"}, {"text": "τυτθὸν φθεγξαμένη:  τὸν δὲ τρόμος ἔλλαβε γυῖα:  \nθάρσει Δαρδανίδη Πρίαμε φρεσί, μὴ δέ τι τάρβει:  \nοὐ μὲν γάρ τοι ἐγὼ κακὸν ὀσσομένη τόδ' ἱκάνω \nἀλλ' ἀγαθὰ φρονέουσα:  Διὸς δέ τοι ἄγγελός εἰμι, \nὅς σευ ἄνευθεν ἐὼν μέγα κήδεται ἠδ' ἐλεαίρει. \n", "content_type": "5-lines"}, {"text": "λύσασθαί σ' ἐκέλευσεν Ὀλύμπιος Ἕκτορα δῖον, \nδῶρα δ' Ἀχιλλῆϊ φερέμεν τά κε θυμὸν ἰήνῃ \nοἶον, μὴ δέ τις ἄλλος ἅμα Τρώων ἴτω ἀνήρ. \nκῆρύξ τίς τοι ἕποιτο γεραίτερος, ὅς κ' ἰθύνοι \nἡμιόνους καὶ ἄμαξαν ἐΰτροχον, ἠδὲ καὶ αὖτις \n", "content_type": "5-lines"}, {"text": "νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς. \nμὴ δέ τί τοι θάνατος μελέτω φρεσὶ μηδέ τι τάρβος: \nτοῖος γάρ τοι πομπὸς ἅμ' ἕψεται ἀργεϊφόντης, \nὅς σ' ἄξει εἷός κεν ἄγων Ἀχιλῆϊ πελάσσῃ. \nαὐτὰρ ἐπὴν ἀγάγῃσιν ἔσω κλισίην Ἀχιλῆος, \n", "content_type": "5-lines"}, {"text": "οὔτ' αὐτὸς κτενέει ἀπό τ' ἄλλους πάντας ἐρύξει:  \nοὔτε γάρ ἔστ' ἄφρων οὔτ' ἄσκοπος οὔτ' ἀλιτήμων, \nἀλλὰ μάλ' ἐνδυκέως ἱκέτεω πεφιδήσεται ἀνδρός. \nἣ μὲν ἄρ' ὣς εἰποῦσ' ἀπέβη πόδας ὠκέα Ἶρις, \nαὐτὰρ ὅ γ' υἷας ἄμαξαν ἐΰτροχον ἡμιονείην \n", "content_type": "5-lines"}, {"text": "ὁπλίσαι ἠνώγει, πείρινθα δὲ δῆσαι ἐπ' αὐτῆς. \nαὐτὸς δ' ἐς θάλαμον κατεβήσετο κηώεντα \nκέδρινον ὑψόροφον, ὃς γλήνεα πολλὰ κεχάνδει:  \nἐς δ' ἄλοχον Ἑκάβην ἐκαλέσσατο φώνησέν τε:  \nδαιμονίη Διόθεν μοι Ὀλύμπιος ἄγγελος ἦλθε \n", "content_type": "5-lines"}, {"text": "λύσασθαι φίλον υἱὸν ἰόντ' ἐπὶ νῆας Ἀχαιῶν, \nδῶρα δ' Ἀχιλλῆϊ φερέμεν τά κε θυμὸν ἰήνῃ. \nἀλλ' ἄγε μοι τόδε εἰπὲ τί τοι φρεσὶν εἴδεται εἶναι; \nαἰνῶς γάρ μ' αὐτόν γε μένος καὶ θυμὸς ἄνωγε \nκεῖσ' ἰέναι ἐπὶ νῆας ἔσω στρατὸν εὐρὺν Ἀχαιῶν. \n", "content_type": "5-lines"}, {"text": "ὣς φάτο, κώκυσεν δὲ γυνὴ καὶ ἀμείβετο μύθῳ:  \nὤ μοι πῇ δή τοι φρένες οἴχονθ', ᾗς τὸ πάρος περ \nἔκλε' ἐπ' ἀνθρώπους ξείνους ἠδ' οἷσιν ἀνάσσεις; \nπῶς ἐθέλεις ἐπὶ νῆας Ἀχαιῶν ἐλθέμεν οἶος \nἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς \n", "content_type": "5-lines"}, {"text": "υἱέας ἐξενάριξε:  σιδήρειόν νύ τοι ἦτορ. \nεἰ γάρ σ' αἱρήσει καὶ ἐσόψεται ὀφθαλμοῖσιν \nὠμηστὴς καὶ ἄπιστος ἀνὴρ ὅ γε οὔ σ' ἐλεήσει, \nοὐδέ τί σ' αἰδέσεται. νῦν δὲ κλαίωμεν ἄνευθεν \nἥμενοι ἐν μεγάρῳ:  τῷ δ' ὥς ποθι Μοῖρα κραταιὴ \n", "content_type": "5-lines"}, {"text": "γιγνομένῳ ἐπένησε λίνῳ, ὅτε μιν τέκον αὐτή, \nἀργίποδας κύνας ἆσαι ἑῶν ἀπάνευθε τοκήων \nἀνδρὶ πάρα κρατερῷ, τοῦ ἐγὼ μέσον ἧπαρ ἔχοιμι \nἐσθέμεναι προσφῦσα:  τότ' ἄντιτα ἔργα γένοιτο \nπαιδὸς ἐμοῦ, ἐπεὶ οὔ ἑ κακιζόμενόν γε κατέκτα, \n", "content_type": "5-lines"}, {"text": "ἀλλὰ πρὸ Τρώων καὶ Τρωϊάδων βαθυκόλπων \nἑσταότ' οὔτε φόβου μεμνημένον οὔτ' ἀλεωρῆς. \nτὴν δ' αὖτε προσέειπε γέρων Πρίαμος θεοειδής: \nμή μ' ἐθέλοντ' ἰέναι κατερύκανε, μὴ δέ μοι αὐτὴ \nὄρνις ἐνὶ μεγάροισι κακὸς πέλευ:  οὐδέ με πείσεις. \n", "content_type": "5-lines"}, {"text": "εἰ μὲν γάρ τίς μ' ἄλλος ἐπιχθονίων ἐκέλευεν, \nἢ οἳ μάντιές εἰσι θυοσκόοι ἢ ἱερῆες, \nψεῦδός κεν φαῖμεν καὶ νοσφιζοίμεθα μᾶλλον:  \nνῦν δ', αὐτὸς γὰρ ἄκουσα θεοῦ καὶ ἐσέδρακον ἄντην, \nεἶμι καὶ οὐχ ἅλιον ἔπος ἔσσεται. εἰ δέ μοι αἶσα \n", "content_type": "5-lines"}, {"text": "τεθνάμεναι παρὰ νηυσὶν Ἀχαιῶν χαλκοχιτώνων \nβούλομαι:  αὐτίκα γάρ με κατακτείνειεν Ἀχιλλεὺς \nἀγκὰς ἑλόντ' ἐμὸν υἱόν, ἐπὴν γόου ἐξ ἔρον εἵην. \nἦ καὶ φωριαμῶν ἐπιθήματα κάλ' ἀνέῳγεν:  \nἔνθεν δώδεκα μὲν περικαλλέας ἔξελε πέπλους, \n", "content_type": "5-lines"}, {"text": "δώδεκα δ' ἁπλοΐδας χλαίνας, τόσσους δὲ τάπητας, \nτόσσα δὲ φάρεα λευκά, τόσους δ' ἐπὶ τοῖσι χιτῶνας. \nχρυσοῦ δὲ στήσας ἔφερεν δέκα πάντα τάλαντα, \nἐκ δὲ δύ' αἴθωνας τρίποδας, πίσυρας δὲ λέβητας, \nἐκ δὲ δέπας περικαλλές, ὅ οἱ Θρῇκες πόρον ἄνδρες \n", "content_type": "5-lines"}, {"text": "ἐξεσίην ἐλθόντι μέγα κτέρας: οὐδέ νυ τοῦ περ \nφείσατ' ἐνὶ μεγάροις ὃ γέρων, περὶ δ' ἤθελε θυμῷ \nλύσασθαι φίλον υἱόν. ὃ δὲ Τρῶας μὲν ἅπαντας \nαἰθούσης ἀπέεργεν ἔπεσσ' αἰσχροῖσιν ἐνίσσων:  \nἔρρετε λωβητῆρες ἐλεγχέες: οὔ νυ καὶ ὑμῖν \n", "content_type": "5-lines"}, {"text": "οἴκοι ἔνεστι γόος, ὅτι μ' ἤλθετε κηδήσοντες; \nἦ ὀνόσασθ' ὅτι μοι Κρονίδης Ζεὺς ἄλγε' ἔδωκε \nπαῖδ' ὀλέσαι τὸν ἄριστον; ἀτὰρ γνώσεσθε καὶ ὔμμες: \nῥηΐτεροι γὰρ μᾶλλον Ἀχαιοῖσιν δὴ ἔσεσθε \nκείνου τεθνηῶτος ἐναιρέμεν. αὐτὰρ ἔγωγε \n", "content_type": "5-lines"}, {"text": "πρὶν ἀλαπαζομένην τε πόλιν κεραϊζομένην τε \nὀφθαλμοῖσιν ἰδεῖν βαίην δόμον Ἄϊδος εἴσω. \nἦ καὶ σκηπανίῳ δίεπ' ἀνέρας: οἳ δ' ἴσαν ἔξω \nσπερχομένοιο γέροντος: ὃ δ' υἱάσιν οἷσιν ὁμόκλα \nνεικείων Ἕλενόν τε Πάριν τ' Ἀγάθωνά τε δῖον \n", "content_type": "5-lines"}, {"text": "Πάμμονά τ' Ἀντίφονόν τε βοὴν ἀγαθόν τε Πολίτην \nΔηΐφοβόν τε καὶ Ἱππόθοον καὶ δῖον Ἀγαυόν:  \nἐννέα τοῖς ὃ γεραιὸς ὁμοκλήσας ἐκέλευε:  \nσπεύσατέ μοι κακὰ τέκνα κατηφόνες: αἴθ' ἅμα πάντες \nἝκτορος ὠφέλετ' ἀντὶ θοῇς ἐπὶ νηυσὶ πεφάσθαι. \n", "content_type": "5-lines"}, {"text": "ὤ μοι ἐγὼ πανάποτμος, ἐπεὶ τέκον υἷας ἀρίστους \nΤροίῃ ἐν εὐρείῃ, τῶν δ' οὔ τινά φημι λελεῖφθαι, \nΜήστορά τ' ἀντίθεον καὶ Τρωΐλον ἱππιοχάρμην \nἝκτορά θ', ὃς θεὸς ἔσκε μετ' ἀνδράσιν, οὐδὲ ἐῴκει \nἀνδρός γε θνητοῦ πάϊς ἔμμεναι ἀλλὰ θεοῖο. \n", "content_type": "5-lines"}, {"text": "τοὺς μὲν ἀπώλεσ' Ἄρης, τὰ δ' ἐλέγχεα πάντα λέλειπται \nψεῦσταί τ' ὀρχησταί τε χοροιτυπίῃσιν ἄριστοι \nἀρνῶν ἠδ' ἐρίφων ἐπιδήμιοι ἁρπακτῆρες. \nοὐκ ἂν δή μοι ἄμαξαν ἐφοπλίσσαιτε τάχιστα, \nταῦτά τε πάντ' ἐπιθεῖτε, ἵνα πρήσσωμεν ὁδοῖο; \n", "content_type": "5-lines"}, {"text": "ὣς ἔφαθ', οἳ δ' ἄρα πατρὸς ὑποδείσαντες ὁμοκλὴν \nἐκ μὲν ἄμαξαν ἄειραν ἐΰτροχον ἡμιονείην \nκαλὴν πρωτοπαγέα, πείρινθα δὲ δῆσαν ἐπ' αὐτῆς, \nκὰδ δ' ἀπὸ πασσαλόφι ζυγὸν ᾕρεον ἡμιόνειον \nπύξινον ὀμφαλόεν εὖ οἰήκεσσιν ἀρηρός: \n", "content_type": "5-lines"}, {"text": "ἐκ δ' ἔφερον ζυγόδεσμον ἅμα ζυγῷ ἐννεάπηχυ. \nκαὶ τὸ μὲν εὖ κατέθηκαν ἐϋξέστῳ ἐπὶ ῥυμῷ \nπέζῃ ἔπι πρώτῃ, ἐπὶ δὲ κρίκον ἕστορι βάλλον, \nτρὶς δ' ἑκάτερθεν ἔδησαν ἐπ' ὀμφαλόν, αὐτὰρ ἔπειτα \nἑξείης κατέδησαν, ὑπὸ γλωχῖνα δ' ἔκαμψαν. \n", "content_type": "5-lines"}, {"text": "ἐκ θαλάμου δὲ φέροντες ἐϋξέστης ἐπ' ἀπήνης \nνήεον Ἑκτορέης κεφαλῆς ἀπερείσι' ἄποινα, \nζεῦξαν δ' ἡμιόνους κρατερώνυχας ἐντεσιεργούς, \nτούς ῥά ποτε Πριάμῳ Μυσοὶ δόσαν ἀγλαὰ δῶρα. \nἵππους δὲ Πριάμῳ ὕπαγον ζυγόν, οὓς ὃ γεραιὸς \n", "content_type": "5-lines"}, {"text": "αὐτὸς ἔχων ἀτίταλλεν ἐϋξέστῃ ἐπὶ φάτνῃ. \nτὼ μὲν ζευγνύσθην ἐν δώμασιν ὑψηλοῖσι \nκῆρυξ καὶ Πρίαμος πυκινὰ φρεσὶ μήδε' ἔχοντες: \nἀγχίμολον δέ σφ' ἦλθ' Ἑκάβη τετιηότι θυμῷ \nοἶνον ἔχουσ' ἐν χειρὶ μελίφρονα δεξιτερῆφι \n", "content_type": "5-lines"}, {"text": "χρυσέῳ ἐν δέπαϊ, ὄφρα λείψαντε κιοίτην:  \nστῆ δ' ἵππων προπάροιθεν ἔπος τ' ἔφατ' ἔκ τ' ὀνόμαζε:  \nτῆ σπεῖσον Διὶ πατρί, καὶ εὔχεο οἴκαδ' ἱκέσθαι \nἂψ ἐκ δυσμενέων ἀνδρῶν, ἐπεὶ ἂρ σέ γε θυμὸς \nὀτρύνει ἐπὶ νῆας ἐμεῖο μὲν οὐκ ἐθελούσης. \n", "content_type": "5-lines"}, {"text": "ἀλλ' εὔχεο σύ γ' ἔπειτα κελαινεφέϊ Κρονίωνι \nἸδαίῳ, ὅς τε Τροίην κατὰ πᾶσαν ὁρᾶται, \nαἴτει δ' οἰωνὸν ταχὺν ἄγγελον, ὅς τέ οἱ αὐτῷ \nφίλτατος οἰωνῶν, καί εὑ κράτος ἐστὶ μέγιστον, \nδεξιόν, ὄφρά μιν αὐτὸς ἐν ὀφθαλμοῖσι νοήσας \n", "content_type": "5-lines"}, {"text": "τῷ πίσυνος ἐπὶ νῆας ἴῃς Δαναῶν ταχυπώλων. \nεἰ δέ τοι οὐ δώσει ἑὸν ἄγγελον εὐρύοπα Ζεύς, \nοὐκ ἂν ἔγωγέ σ' ἔπειτα ἐποτρύνουσα κελοίμην \nνῆας ἐπ' Ἀργείων ἰέναι μάλα περ μεμαῶτα. \nτὴν δ' ἀπαμειβόμενος προσέφη Πρίαμος θεοειδής: \n", "content_type": "5-lines"}, {"text": "ὦ γύναι οὐ μέν τοι τόδ' ἐφιεμένῃ ἀπιθήσω. \nἐσθλὸν γὰρ Διὶ χεῖρας ἀνασχέμεν αἴ κ' ἐλεήσῃ. \nἦ ῥα καὶ ἀμφίπολον ταμίην ὄτρυν' ὃ γεραιὸς \nχερσὶν ὕδωρ ἐπιχεῦαι ἀκήρατον:  ἣ δὲ παρέστη \nχέρνιβον ἀμφίπολος πρόχοόν θ' ἅμα χερσὶν ἔχουσα. \n", "content_type": "5-lines"}, {"text": "νιψάμενος δὲ κύπελλον ἐδέξατο ἧς ἀλόχοιο:  \nεὔχετ' ἔπειτα στὰς μέσῳ ἕρκεϊ, λεῖβε δὲ οἶνον \nοὐρανὸν εἰσανιδών, καὶ φωνήσας ἔπος ηὔδα:  \nΖεῦ πάτερ Ἴδηθεν μεδέων κύδιστε μέγιστε \nδός μ' ἐς Ἀχιλλῆος φίλον ἐλθεῖν ἠδ' ἐλεεινόν, \n", "content_type": "5-lines"}, {"text": "πέμψον δ' οἰωνὸν ταχὺν ἄγγελον, ὅς τε σοὶ αὐτῷ \nφίλτατος οἰωνῶν, καί εὑ κράτος ἐστὶ μέγιστον, \nδεξιόν, ὄφρά μιν αὐτὸς ἐν ὀφθαλμοῖσι νοήσας \nτῷ πίσυνος ἐπὶ νῆας ἴω Δαναῶν ταχυπώλων. \nὣς ἔφατ' εὐχόμενος, τοῦ δ' ἔκλυε μητίετα Ζεὺς \n", "content_type": "5-lines"}, {"text": "αὐτίκα δ' αἰετὸν ἧκε τελειότατον πετεηνῶν \nμόρφνον θηρητῆρ' ὃν καὶ περκνὸν καλέουσιν. \nὅσση δ' ὑψορόφοιο θύρη θαλάμοιο τέτυκται \nἀνέρος ἀφνειοῖο ἐῢ κληῗσ' ἀραρυῖα, \nτόσσ' ἄρα τοῦ ἑκάτερθεν ἔσαν πτερά:  εἴσατο δέ σφι \n", "content_type": "5-lines"}, {"text": "δεξιὸς ἀΐξας διὰ ἄστεος: οἳ δὲ ἰδόντες \nγήθησαν, καὶ πᾶσιν ἐνὶ φρεσὶ θυμὸς ἰάνθη. \nσπερχόμενος δ' ὃ γεραιὸς ἑοῦ ἐπεβήσετο δίφρου, \nἐκ δ' ἔλασε προθύροιο καὶ αἰθούσης ἐριδούπου. \nπρόσθε μὲν ἡμίονοι ἕλκον τετράκυκλον ἀπήνην, \n", "content_type": "5-lines"}, {"text": "τὰς Ἰδαῖος ἔλαυνε δαΐφρων:  αὐτὰρ ὄπισθεν \nἵπποι, τοὺς ὃ γέρων ἐφέπων μάστιγι κέλευε \nκαρπαλίμως κατὰ ἄστυ:  φίλοι δ' ἅμα πάντες ἕποντο \nπόλλ' ὀλοφυρόμενοι ὡς εἰ θάνατον δὲ κιόντα. \nοἳ δ' ἐπεὶ οὖν πόλιος κατέβαν, πεδίον δ' ἀφίκοντο, \n", "content_type": "5-lines"}, {"text": "οἳ μὲν ἄρ' ἄψορροι προτὶ Ἴλιον ἀπονέοντο \nπαῖδες καὶ γαμβροί, τὼ δ' οὐ λάθον εὐρύοπα Ζῆν \nἐς πεδίον προφανέντε:  ἰδὼν δ' ἐλέησε γέροντα, \nαἶψα δ' ἄρ' Ἑρμείαν υἱὸν φίλον ἀντίον ηὔδα:  \nἙρμεία, σοὶ γάρ τε μάλιστά γε φίλτατόν ἐστιν \n", "content_type": "5-lines"}, {"text": "ἀνδρὶ ἑταιρίσσαι, καί τ' ἔκλυες ᾧ κ' ἐθέλῃσθα, \nβάσκ' ἴθι καὶ Πρίαμον κοίλας ἐπὶ νῆας Ἀχαιῶν \nὣς ἄγαγ', ὡς μήτ' ἄρ τις ἴδῃ μήτ' ἄρ τε νοήσῃ \nτῶν ἄλλων Δαναῶν, πρὶν Πηλεΐωνα δ' ἱκέσθαι. \nὣς ἔφατ', οὐδ' ἀπίθησε διάκτορος ἀργεϊφόντης. \n", "content_type": "5-lines"}, {"text": "αὐτίκ' ἔπειθ' ὑπὸ ποσσὶν ἐδήσατο καλὰ πέδιλα \nἀμβρόσια χρύσεια, τά μιν φέρον ἠμὲν ἐφ' ὑγρὴν \nἠδ' ἐπ' ἀπείρονα γαῖαν ἅμα πνοιῇς ἀνέμοιο:  \nεἵλετο δὲ ῥάβδον, τῇ τ' ἀνδρῶν ὄμματα θέλγει \nὧν ἐθέλει, τοὺς δ' αὖτε καὶ ὑπνώοντας ἐγείρει:  \n", "content_type": "5-lines"}, {"text": "τὴν μετὰ χερσὶν ἔχων πέτετο κρατὺς ἀργεϊφόντης. \nαἶψα δ' ἄρα Τροίην τε καὶ Ἑλλήσποντον ἵκανε, \nβῆ δ' ἰέναι κούρῳ αἰσυμνητῆρι ἐοικὼς \nπρῶτον ὑπηνήτῃ, τοῦ περ χαριεστάτη ἥβη. \nοἳ δ' ἐπεὶ οὖν μέγα σῆμα παρὲξ Ἴλοιο ἔλασσαν, \n", "content_type": "5-lines"}, {"text": "στῆσαν ἄρ' ἡμιόνους τε καὶ ἵππους ὄφρα πίοιεν \nἐν ποταμῷ:  δὴ γὰρ καὶ ἐπὶ κνέφας ἤλυθε γαῖαν. \nτὸν δ' ἐξ ἀγχιμόλοιο ἰδὼν ἐφράσσατο κῆρυξ \nἙρμείαν, ποτὶ δὲ Πρίαμον φάτο φώνησέν τε:  \nφράζεο Δαρδανίδη:  φραδέος νόου ἔργα τέτυκται. \n", "content_type": "5-lines"}, {"text": "ἄνδρ' ὁρόω, τάχα δ' ἄμμε διαρραίσεσθαι ὀΐω. \nἀλλ' ἄγε δὴ φεύγωμεν ἐφ' ἵππων, ἤ μιν ἔπειτα \nγούνων ἁψάμενοι λιτανεύσομεν αἴ κ' ἐλεήσῃ. \nὣς φάτο, σὺν δὲ γέροντι νόος χύτο, δείδιε δ' αἰνῶς, \nὀρθαὶ δὲ τρίχες ἔσταν ἐνὶ γναμπτοῖσι μέλεσσι, \n", "content_type": "5-lines"}, {"text": "στῆ δὲ ταφών:  αὐτὸς δ' ἐριούνιος ἐγγύθεν ἐλθὼν \nχεῖρα γέροντος ἑλὼν ἐξείρετο καὶ προσέειπε:  \nπῇ πάτερ ὧδ' ἵππους τε καὶ ἡμιόνους ἰθύνεις \nνύκτα δι' ἀμβροσίην, ὅτε θ' εὕδουσι βροτοὶ ἄλλοι; \nοὐδὲ σύ γ' ἔδεισας μένεα πνείοντας Ἀχαιούς, \n", "content_type": "5-lines"}, {"text": "οἵ τοι δυσμενέες καὶ ἀνάρσιοι ἐγγὺς ἔασι; \nτῶν εἴ τίς σε ἴδοιτο θοὴν διὰ νύκτα μέλαιναν \nτοσσάδ' ὀνείατ' ἄγοντα, τίς ἂν δή τοι νόος εἴη; \nοὔτ' αὐτὸς νέος ἐσσί, γέρων δέ τοι οὗτος ὀπηδεῖ, \nἄνδρ' ἀπαμύνασθαι, ὅτε τις πρότερος χαλεπήνῃ. \n", "content_type": "5-lines"}, {"text": "ἀλλ' ἐγὼ οὐδέν σε ῥέξω κακά, καὶ δέ κεν ἄλλον \nσεῦ ἀπαλεξήσαιμι:  φίλῳ δέ σε πατρὶ ἐΐσκω. \nτὸν δ' ἠμείβετ' ἔπειτα γέρων Πρίαμος θεοειδής: \nοὕτω πῃ τάδε γ' ἐστὶ φίλον τέκος ὡς ἀγορεύεις. \nἀλλ' ἔτι τις καὶ ἐμεῖο θεῶν ὑπερέσχεθε χεῖρα, \n", "content_type": "5-lines"}, {"text": "ὅς μοι τοιόνδ' ἧκεν ὁδοιπόρον ἀντιβολῆσαι \nαἴσιον, οἷος δὴ σὺ δέμας καὶ εἶδος ἀγητός, \nπέπνυσαί τε νόῳ, μακάρων δ' ἔξεσσι τοκήων. \nτὸν δ' αὖτε προσέειπε διάκτορος ἀργεϊφόντης: \nναὶ δὴ ταῦτά γε πάντα γέρον κατὰ μοῖραν ἔειπες. \n", "content_type": "5-lines"}, {"text": "ἀλλ' ἄγε μοι τόδε εἰπὲ καὶ ἀτρεκέως κατάλεξον, \nἠέ πῃ ἐκπέμπεις κειμήλια πολλὰ καὶ ἐσθλὰ \nἄνδρας ἐς ἀλλοδαποὺς ἵνα περ τάδε τοι σόα μίμνῃ, \nἦ ἤδη πάντες καταλείπετε Ἴλιον ἱρὴν \nδειδιότες: τοῖος γὰρ ἀνὴρ ὤριστος ὄλωλε \n", "content_type": "5-lines"}, {"text": "σὸς πάϊς: οὐ μὲν γάρ τι μάχης ἐπιδεύετ' Ἀχαιῶν. \nτὸν δ' ἠμείβετ' ἔπειτα γέρων Πρίαμος θεοειδής: \nτίς δὲ σύ ἐσσι φέριστε τέων δ' ἔξεσσι τοκήων; \nὥς μοι καλὰ τὸν οἶτον ἀπότμου παιδὸς ἔνισπες. \nτὸν δ' αὖτε προσέειπε διάκτορος ἀργεϊφόντης: \n", "content_type": "5-lines"}, {"text": "πειρᾷ ἐμεῖο γεραιὲ καὶ εἴρεαι Ἕκτορα δῖον. \nτὸν μὲν ἐγὼ μάλα πολλὰ μάχῃ ἔνι κυδιανείρῃ \nὀφθαλμοῖσιν ὄπωπα, καὶ εὖτ' ἐπὶ νηυσὶν ἐλάσσας \nἈργείους κτείνεσκε δαΐζων ὀξέϊ χαλκῷ:  \nἡμεῖς δ' ἑσταότες θαυμάζομεν:  οὐ γὰρ Ἀχιλλεὺς \n", "content_type": "5-lines"}, {"text": "εἴα μάρνασθαι κεχολωμένος Ἀτρεΐωνι. \nτοῦ γὰρ ἐγὼ θεράπων, μία δ' ἤγαγε νηῦς εὐεργής: \nΜυρμιδόνων δ' ἔξειμι, πατὴρ δέ μοί ἐστι Πολύκτωρ. \nἀφνειὸς μὲν ὅ γ' ἐστί, γέρων δὲ δὴ ὡς σύ περ ὧδε, \nἓξ δέ οἱ υἷες ἔασιν, ἐγὼ δέ οἱ ἕβδομός εἰμι:  \n", "content_type": "5-lines"}, {"text": "τῶν μέτα παλλόμενος κλήρῳ λάχον ἐνθάδ' ἕπεσθαι. \nνῦν δ' ἦλθον πεδίον δ' ἀπὸ νηῶν:  ἠῶθεν γὰρ \nθήσονται περὶ ἄστυ μάχην ἑλίκωπες Ἀχαιοί. \nἀσχαλόωσι γὰρ οἵδε καθήμενοι, οὐδὲ δύνανται \nἴσχειν ἐσσυμένους πολέμου βασιλῆες Ἀχαιῶν. \n", "content_type": "5-lines"}, {"text": "τὸν δ' ἠμείβετ' ἔπειτα γέρων Πρίαμος θεοειδής: \nεἰ μὲν δὴ θεράπων Πηληϊάδεω Ἀχιλῆος \nεἴς, ἄγε δή μοι πᾶσαν ἀληθείην κατάλεξον, \nἢ ἔτι πὰρ νήεσσιν ἐμὸς πάϊς, ἦέ μιν ἤδη \nᾗσι κυσὶν μελεϊστὶ ταμὼν προύθηκεν Ἀχιλλεύς. \n", "content_type": "5-lines"}, {"text": "τὸν δ' αὖτε προσέειπε διάκτορος ἀργεϊφόντης: \nὦ γέρον οὔ πω τόν γε κύνες φάγον οὐδ' οἰωνοί, \nἀλλ' ἔτι κεῖνος κεῖται Ἀχιλλῆος παρὰ νηῒ \nαὔτως ἐν κλισίῃσι:  δυωδεκάτη δέ οἱ ἠὼς \nκειμένῳ, οὐδέ τί οἱ χρὼς σήπεται, οὐδέ μιν εὐλαὶ \n", "content_type": "5-lines"}, {"text": "ἔσθουσ', αἵ ῥά τε φῶτας ἀρηϊφάτους κατέδουσιν. \nἦ μέν μιν περὶ σῆμα ἑοῦ ἑτάροιο φίλοιο \nἕλκει ἀκηδέστως ἠὼς ὅτε δῖα φανήῃ, \nοὐδέ μιν αἰσχύνει:  θηοῖό κεν αὐτὸς ἐπελθὼν \nοἷον ἐερσήεις κεῖται, περὶ δ' αἷμα νένιπται, \n", "content_type": "5-lines"}, {"text": "οὐδέ ποθι μιαρός: σὺν δ' ἕλκεα πάντα μέμυκεν \nὅσσ' ἐτύπη:  πολέες γὰρ ἐν αὐτῷ χαλκὸν ἔλασσαν. \nὥς τοι κήδονται μάκαρες θεοὶ υἷος ἑῆος \nκαὶ νέκυός περ ἐόντος, ἐπεί σφι φίλος περὶ κῆρι. \nὣς φάτο, γήθησεν δ' ὃ γέρων, καὶ ἀμείβετο μύθῳ:  \n", "content_type": "5-lines"}, {"text": "ὦ τέκος, ἦ ῥ' ἀγαθὸν καὶ ἐναίσιμα δῶρα διδοῦναι \nἀθανάτοις, ἐπεὶ οὔ ποτ' ἐμὸς πάϊς, εἴ ποτ' ἔην γε, \nλήθετ' ἐνὶ μεγάροισι θεῶν οἳ Ὄλυμπον ἔχουσι:  \nτώ οἱ ἀπεμνήσαντο καὶ ἐν θανάτοιό περ αἴσῃ. \nἀλλ' ἄγε δὴ τόδε δέξαι ἐμεῦ πάρα καλὸν ἄλεισον, \n", "content_type": "5-lines"}, {"text": "αὐτόν τε ῥῦσαι, πέμψον δέ με σύν γε θεοῖσιν, \nὄφρά κεν ἐς κλισίην Πηληϊάδεω ἀφίκωμαι. \nτὸν δ' αὖτε προσέειπε διάκτορος ἀργεϊφόντης: \nπειρᾷ ἐμεῖο γεραιὲ νεωτέρου, οὐδέ με πείσεις, \nὅς με κέλῃ σέο δῶρα παρὲξ Ἀχιλῆα δέχεσθαι. \n", "content_type": "5-lines"}, {"text": "τὸν μὲν ἐγὼ δείδοικα καὶ αἰδέομαι περὶ κῆρι \nσυλεύειν, μή μοί τι κακὸν μετόπισθε γένηται. \nσοὶ δ' ἂν ἐγὼ πομπὸς καί κε κλυτὸν Ἄργος ἱκοίμην, \nἐνδυκέως ἐν νηῒ θοῇ ἢ πεζὸς ὁμαρτέων:  \nοὐκ ἄν τίς τοι πομπὸν ὀνοσσάμενος μαχέσαιτο. \n", "content_type": "5-lines"}, {"text": "ἦ καὶ ἀναΐξας ἐριούνιος ἅρμα καὶ ἵππους \nκαρπαλίμως μάστιγα καὶ ἡνία λάζετο χερσίν, \nἐν δ' ἔπνευσ' ἵπποισι καὶ ἡμιόνοις μένος ἠΰ. \nἀλλ' ὅτε δὴ πύργους τε νεῶν καὶ τάφρον ἵκοντο, \nοἳ δὲ νέον περὶ δόρπα φυλακτῆρες πονέοντο, \n", "content_type": "5-lines"}, {"text": "τοῖσι δ' ἐφ' ὕπνον ἔχευε διάκτορος ἀργεϊφόντης \nπᾶσιν, ἄφαρ δ' ὤϊξε πύλας καὶ ἀπῶσεν ὀχῆας, \nἐς δ' ἄγαγε Πρίαμόν τε καὶ ἀγλαὰ δῶρ' ἐπ' ἀπήνης. \nἀλλ' ὅτε δὴ κλισίην Πηληϊάδεω ἀφίκοντο \nὑψηλήν, τὴν Μυρμιδόνες ποίησαν ἄνακτι \n", "content_type": "5-lines"}, {"text": "δοῦρ' ἐλάτης κέρσαντες: ἀτὰρ καθύπερθεν ἔρεψαν \nλαχνήεντ' ὄροφον λειμωνόθεν ἀμήσαντες: \nἀμφὶ δέ οἱ μεγάλην αὐλὴν ποίησαν ἄνακτι \nσταυροῖσιν πυκινοῖσι:  θύρην δ' ἔχε μοῦνος ἐπιβλὴς \nεἰλάτινος, τὸν τρεῖς μὲν ἐπιρρήσσεσκον Ἀχαιοί, \n", "content_type": "5-lines"}, {"text": "τρεῖς δ' ἀναοίγεσκον μεγάλην κληῗδα θυράων \nτῶν ἄλλων:  Ἀχιλεὺς δ' ἄρ' ἐπιρρήσσεσκε καὶ οἶος: \nδή ῥα τόθ' Ἑρμείας ἐριούνιος ᾦξε γέροντι, \nἐς δ' ἄγαγε κλυτὰ δῶρα ποδώκεϊ Πηλεΐωνι, \nἐξ ἵππων δ' ἀπέβαινεν ἐπὶ χθόνα φώνησέν τε:  \n", "content_type": "5-lines"}, {"text": "ὦ γέρον ἤτοι ἐγὼ θεὸς ἄμβροτος εἰλήλουθα \nἙρμείας: σοὶ γάρ με πατὴρ ἅμα πομπὸν ὄπασσεν. \nἀλλ' ἤτοι μὲν ἐγὼ πάλιν εἴσομαι, οὐδ' Ἀχιλῆος \nὀφθαλμοὺς εἴσειμι:  νεμεσσητὸν δέ κεν εἴη \nἀθάνατον θεὸν ὧδε βροτοὺς ἀγαπαζέμεν ἄντην:  \n", "content_type": "5-lines"}, {"text": "τύνη δ' εἰσελθὼν λαβὲ γούνατα Πηλεΐωνος, \nκαί μιν ὑπὲρ πατρὸς καὶ μητέρος ἠϋκόμοιο \nλίσσεο καὶ τέκεος, ἵνα οἱ σὺν θυμὸν ὀρίνῃς. \nὣς ἄρα φωνήσας ἀπέβη πρὸς μακρὸν Ὄλυμπον \nἙρμείας: Πρίαμος δ' ἐξ ἵππων ἆλτο χαμᾶζε, \n", "content_type": "5-lines"}, {"text": "Ἰδαῖον δὲ κατ' αὖθι λίπεν:  ὃ δὲ μίμνεν ἐρύκων \nἵππους ἡμιόνους τε:  γέρων δ' ἰθὺς κίεν οἴκου, \nτῇ ῥ' Ἀχιλεὺς ἵζεσκε Διῒ φίλος: ἐν δέ μιν αὐτὸν \nεὗρ', ἕταροι δ' ἀπάνευθε καθήατο:  τὼ δὲ δύ' οἴω \nἥρως Αὐτομέδων τε καὶ Ἄλκιμος ὄζος Ἄρηος \n", "content_type": "5-lines"}, {"text": "ποίπνυον παρεόντε:  νέον δ' ἀπέληγεν ἐδωδῆς \nἔσθων καὶ πίνων:  ἔτι καὶ παρέκειτο τράπεζα. \nτοὺς δ' ἔλαθ' εἰσελθὼν Πρίαμος μέγας, ἄγχι δ' ἄρα στὰς \nχερσὶν Ἀχιλλῆος λάβε γούνατα καὶ κύσε χεῖρας \nδεινὰς ἀνδροφόνους, αἵ οἱ πολέας κτάνον υἷας. \n", "content_type": "5-lines"}, {"text": "ὡς δ' ὅτ' ἂν ἄνδρ' ἄτη πυκινὴ λάβῃ, ὅς τ' ἐνὶ πάτρῃ \nφῶτα κατακτείνας ἄλλων ἐξίκετο δῆμον \nἀνδρὸς ἐς ἀφνειοῦ, θάμβος δ' ἔχει εἰσορόωντας, \nὣς Ἀχιλεὺς θάμβησεν ἰδὼν Πρίαμον θεοειδέα:  \nθάμβησαν δὲ καὶ ἄλλοι, ἐς ἀλλήλους δὲ ἴδοντο. \n", "content_type": "5-lines"}, {"text": "τὸν καὶ λισσόμενος Πρίαμος πρὸς μῦθον ἔειπε:  \nμνῆσαι πατρὸς σοῖο θεοῖς ἐπιείκελ' Ἀχιλλεῦ, \nτηλίκου ὥς περ ἐγών, ὀλοῷ ἐπὶ γήραος οὐδῷ:  \nκαὶ μέν που κεῖνον περιναιέται ἀμφὶς ἐόντες \nτείρουσ', οὐδέ τίς ἐστιν ἀρὴν καὶ λοιγὸν ἀμῦναι. \n", "content_type": "5-lines"}, {"text": "ἀλλ' ἤτοι κεῖνός γε σέθεν ζώοντος ἀκούων \nχαίρει τ' ἐν θυμῷ, ἐπί τ' ἔλπεται ἤματα πάντα \nὄψεσθαι φίλον υἱὸν ἀπὸ Τροίηθεν ἰόντα:  \nαὐτὰρ ἐγὼ πανάποτμος, ἐπεὶ τέκον υἷας ἀρίστους \nΤροίῃ ἐν εὐρείῃ, τῶν δ' οὔ τινά φημι λελεῖφθαι. \n", "content_type": "5-lines"}, {"text": "πεντήκοντά μοι ἦσαν ὅτ' ἤλυθον υἷες Ἀχαιῶν:  \nἐννεακαίδεκα μέν μοι ἰῆς ἐκ νηδύος ἦσαν, \nτοὺς δ' ἄλλους μοι ἔτικτον ἐνὶ μεγάροισι γυναῖκες. \nτῶν μὲν πολλῶν θοῦρος Ἄρης ὑπὸ γούνατ' ἔλυσεν:  \nὃς δέ μοι οἶος ἔην, εἴρυτο δὲ ἄστυ καὶ αὐτούς, \n", "content_type": "5-lines"}, {"text": "τὸν σὺ πρῴην κτεῖνας ἀμυνόμενον περὶ πάτρης \nἝκτορα:  τοῦ νῦν εἵνεχ' ἱκάνω νῆας Ἀχαιῶν \nλυσόμενος παρὰ σεῖο, φέρω δ' ἀπερείσι' ἄποινα. \nἀλλ' αἰδεῖο θεοὺς Ἀχιλεῦ, αὐτόν τ' ἐλέησον \nμνησάμενος σοῦ πατρός: ἐγὼ δ' ἐλεεινότερός περ, \n", "content_type": "5-lines"}, {"text": "ἔτλην δ' οἷ' οὔ πώ τις ἐπιχθόνιος βροτὸς ἄλλος, \nἀνδρὸς παιδοφόνοιο ποτὶ στόμα χεῖρ' ὀρέγεσθαι. \nὣς φάτο, τῷ δ' ἄρα πατρὸς ὑφ' ἵμερον ὦρσε γόοιο:  \nἁψάμενος δ' ἄρα χειρὸς ἀπώσατο ἦκα γέροντα. \nτὼ δὲ μνησαμένω ὃ μὲν Ἕκτορος ἀνδροφόνοιο \n", "content_type": "5-lines"}, {"text": "κλαῖ' ἁδινὰ προπάροιθε ποδῶν Ἀχιλῆος ἐλυσθείς, \nαὐτὰρ Ἀχιλλεὺς κλαῖεν ἑὸν πατέρ', ἄλλοτε δ' αὖτε \nΠάτροκλον:  τῶν δὲ στοναχὴ κατὰ δώματ' ὀρώρει. \nαὐτὰρ ἐπεί ῥα γόοιο τετάρπετο δῖος Ἀχιλλεύς, \nκαί οἱ ἀπὸ πραπίδων ἦλθ' ἵμερος ἠδ' ἀπὸ γυίων, \n", "content_type": "5-lines"}, {"text": "αὐτίκ' ἀπὸ θρόνου ὦρτο, γέροντα δὲ χειρὸς ἀνίστη \nοἰκτίρων πολιόν τε κάρη πολιόν τε γένειον, \nκαί μιν φωνήσας ἔπεα πτερόεντα προσηύδα:  \nἆ δείλ', ἦ δὴ πολλὰ κάκ' ἄνσχεο σὸν κατὰ θυμόν. \nπῶς ἔτλης ἐπὶ νῆας Ἀχαιῶν ἐλθέμεν οἶος \n", "content_type": "5-lines"}, {"text": "ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς \nυἱέας ἐξενάριξα; σιδήρειόν νύ τοι ἦτορ. \nἀλλ' ἄγε δὴ κατ' ἄρ' ἕζευ ἐπὶ θρόνου, ἄλγεα δ' ἔμπης \nἐν θυμῷ κατακεῖσθαι ἐάσομεν ἀχνύμενοί περ:  \nοὐ γάρ τις πρῆξις πέλεται κρυεροῖο γόοιο:  \n", "content_type": "5-lines"}, {"text": "ὡς γὰρ ἐπεκλώσαντο θεοὶ δειλοῖσι βροτοῖσι \nζώειν ἀχνυμένοις: αὐτοὶ δέ τ' ἀκηδέες εἰσί. \nδοιοὶ γάρ τε πίθοι κατακείαται ἐν Διὸς οὔδει \nδώρων οἷα δίδωσι κακῶν, ἕτερος δὲ ἑάων:  \nᾧ μέν κ' ἀμμίξας δώῃ Ζεὺς τερπικέραυνος, \n", "content_type": "5-lines"}, {"text": "ἄλλοτε μέν τε κακῷ ὅ γε κύρεται, ἄλλοτε δ' ἐσθλῷ:  \nᾧ δέ κε τῶν λυγρῶν δώῃ, λωβητὸν ἔθηκε, \nκαί ἑ κακὴ βούβρωστις ἐπὶ χθόνα δῖαν ἐλαύνει, \nφοιτᾷ δ' οὔτε θεοῖσι τετιμένος οὔτε βροτοῖσιν. \nὣς μὲν καὶ Πηλῆϊ θεοὶ δόσαν ἀγλαὰ δῶρα \n", "content_type": "5-lines"}, {"text": "ἐκ γενετῆς: πάντας γὰρ ἐπ' ἀνθρώπους ἐκέκαστο \nὄλβῳ τε πλούτῳ τε, ἄνασσε δὲ Μυρμιδόνεσσι, \nκαί οἱ θνητῷ ἐόντι θεὰν ποίησαν ἄκοιτιν. \nἀλλ' ἐπὶ καὶ τῷ θῆκε θεὸς κακόν, ὅττί οἱ οὔ τι \nπαίδων ἐν μεγάροισι γονὴ γένετο κρειόντων, \n", "content_type": "5-lines"}, {"text": "ἀλλ' ἕνα παῖδα τέκεν παναώριον:  οὐδέ νυ τόν γε \nγηράσκοντα κομίζω, ἐπεὶ μάλα τηλόθι πάτρης \nἧμαι ἐνὶ Τροίῃ, σέ τε κήδων ἠδὲ σὰ τέκνα. \nκαὶ σὲ γέρον τὸ πρὶν μὲν ἀκούομεν ὄλβιον εἶναι:  \nὅσσον Λέσβος ἄνω Μάκαρος ἕδος ἐντὸς ἐέργει \n", "content_type": "5-lines"}, {"text": "καὶ Φρυγίη καθύπερθε καὶ Ἑλλήσποντος ἀπείρων, \nτῶν σε γέρον πλούτῳ τε καὶ υἱάσι φασὶ κεκάσθαι. \nαὐτὰρ ἐπεί τοι πῆμα τόδ' ἤγαγον Οὐρανίωνες \nαἰεί τοι περὶ ἄστυ μάχαι τ' ἀνδροκτασίαι τε. \nἄνσχεο, μὴ δ' ἀλίαστον ὀδύρεο σὸν κατὰ θυμόν:  \n", "content_type": "5-lines"}, {"text": "οὐ γάρ τι πρήξεις ἀκαχήμενος υἷος ἑῆος, \nοὐδέ μιν ἀνστήσεις, πρὶν καὶ κακὸν ἄλλο πάθῃσθα. \nτὸν δ' ἠμείβετ' ἔπειτα γέρων Πρίαμος θεοειδής: \nμή πω μ' ἐς θρόνον ἵζε διοτρεφὲς ὄφρά κεν Ἕκτωρ \nκεῖται ἐνὶ κλισίῃσιν ἀκηδής, ἀλλὰ τάχιστα \n", "content_type": "5-lines"}, {"text": "λῦσον ἵν' ὀφθαλμοῖσιν ἴδω:  σὺ δὲ δέξαι ἄποινα \nπολλά, τά τοι φέρομεν:  σὺ δὲ τῶνδ' ἀπόναιο, καὶ ἔλθοις \nσὴν ἐς πατρίδα γαῖαν, ἐπεί με πρῶτον ἔασας \nαὐτόν τε ζώειν καὶ ὁρᾶν φάος ἠελίοιο. \nτὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς: \n", "content_type": "5-lines"}, {"text": "μηκέτι νῦν μ' ἐρέθιζε γέρον:  νοέω δὲ καὶ αὐτὸς \nἝκτορά τοι λῦσαι, Διόθεν δέ μοι ἄγγελος ἦλθε \nμήτηρ, ἥ μ' ἔτεκεν, θυγάτηρ ἁλίοιο γέροντος. \nκαὶ δέ σε γιγνώσκω Πρίαμε φρεσίν, οὐδέ με λήθεις, \nὅττι θεῶν τίς σ' ἦγε θοὰς ἐπὶ νῆας Ἀχαιῶν. \n", "content_type": "5-lines"}, {"text": "οὐ γάρ κε τλαίη βροτὸς ἐλθέμεν, οὐδὲ μάλ' ἡβῶν, \nἐς στρατόν:  οὐδὲ γὰρ ἂν φυλάκους λάθοι, οὐδέ κ' ὀχῆα \nῥεῖα μετοχλίσσειε θυράων ἡμετεράων. \nτὼ νῦν μή μοι μᾶλλον ἐν ἄλγεσι θυμὸν ὀρίνῃς, \nμή σε γέρον οὐδ' αὐτὸν ἐνὶ κλισίῃσιν ἐάσω \n", "content_type": "5-lines"}, {"text": "καὶ ἱκέτην περ ἐόντα, Διὸς δ' ἀλίτωμαι ἐφετμάς. \nὣς ἔφατ', ἔδεισεν δ' ὃ γέρων καὶ ἐπείθετο μύθῳ. \nΠηλεΐδης δ' οἴκοιο λέων ὣς ἆλτο θύραζε \nοὐκ οἶος, ἅμα τῷ γε δύω θεράποντες ἕποντο \nἥρως Αὐτομέδων ἠδ' Ἄλκιμος, οὕς ῥα μάλιστα \n", "content_type": "5-lines"}, {"text": "τῖ' Ἀχιλεὺς ἑτάρων μετὰ Πάτροκλόν γε θανόντα, \nοἳ τόθ' ὑπὸ ζυγόφιν λύον ἵππους ἡμιόνους τε, \nἐς δ' ἄγαγον κήρυκα καλήτορα τοῖο γέροντος, \nκὰδ δ' ἐπὶ δίφρου εἷσαν:  ἐϋξέστου δ' ἀπ' ἀπήνης \nᾕρεον Ἑκτορέης κεφαλῆς ἀπερείσι' ἄποινα. \n", "content_type": "5-lines"}, {"text": "κὰδ δ' ἔλιπον δύο φάρε' ἐΰννητόν τε χιτῶνα, \nὄφρα νέκυν πυκάσας δοίη οἶκον δὲ φέρεσθαι. \nδμῳὰς δ' ἐκκαλέσας λοῦσαι κέλετ' ἀμφί τ' ἀλεῖψαι \nνόσφιν ἀειράσας, ὡς μὴ Πρίαμος ἴδοι υἱόν, \nμὴ ὃ μὲν ἀχνυμένῃ κραδίῃ χόλον οὐκ ἐρύσαιτο \n", "content_type": "5-lines"}, {"text": "παῖδα ἰδών, Ἀχιλῆϊ δ' ὀρινθείη φίλον ἦτορ, \nκαί ἑ κατακτείνειε, Διὸς δ' ἀλίτηται ἐφετμάς. \nτὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ, \nἀμφὶ δέ μιν φᾶρος καλὸν βάλον ἠδὲ χιτῶνα, \nαὐτὸς τόν γ' Ἀχιλεὺς λεχέων ἐπέθηκεν ἀείρας, \n", "content_type": "5-lines"}, {"text": "σὺν δ' ἕταροι ἤειραν ἐϋξέστην ἐπ' ἀπήνην. \nᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:  \nμή μοι Πάτροκλε σκυδμαινέμεν, αἴ κε πύθηαι \nεἰν Ἄϊδός περ ἐὼν ὅτι Ἕκτορα δῖον ἔλυσα \nπατρὶ φίλῳ, ἐπεὶ οὔ μοι ἀεικέα δῶκεν ἄποινα. \n", "content_type": "5-lines"}, {"text": "σοὶ δ' αὖ ἐγὼ καὶ τῶνδ' ἀποδάσσομαι ὅσσ' ἐπέοικεν. \nἦ ῥα, καὶ ἐς κλισίην πάλιν ἤϊε δῖος Ἀχιλλεύς, \nἕζετο δ' ἐν κλισμῷ πολυδαιδάλῳ ἔνθεν ἀνέστη \nτοίχου τοῦ ἑτέρου, ποτὶ δὲ Πρίαμον φάτο μῦθον:  \nυἱὸς μὲν δή τοι λέλυται γέρον ὡς ἐκέλευες, \n", "content_type": "5-lines"}, {"text": "κεῖται δ' ἐν λεχέεσσ':  ἅμα δ' ἠοῖ φαινομένηφιν \nὄψεαι αὐτὸς ἄγων:  νῦν δὲ μνησώμεθα δόρπου. \nκαὶ γάρ τ' ἠΰκομος Νιόβη ἐμνήσατο σίτου, \nτῇ περ δώδεκα παῖδες ἐνὶ μεγάροισιν ὄλοντο \nἓξ μὲν θυγατέρες, ἓξ δ' υἱέες ἡβώοντες. \n", "content_type": "5-lines"}, {"text": "τοὺς μὲν Ἀπόλλων πέφνεν ἀπ' ἀργυρέοιο βιοῖο \nχωόμενος Νιόβῃ, τὰς δ' Ἄρτεμις ἰοχέαιρα, \nοὕνεκ' ἄρα Λητοῖ ἰσάσκετο καλλιπαρῄῳ:  \nφῆ δοιὼ τεκέειν, ἣ δ' αὐτὴ γείνατο πολλούς: \nτὼ δ' ἄρα καὶ δοιώ περ ἐόντ' ἀπὸ πάντας ὄλεσσαν. \n", "content_type": "5-lines"}, {"text": "οἳ μὲν ἄρ' ἐννῆμαρ κέατ' ἐν φόνῳ, οὐδέ τις ἦεν \nκατθάψαι, λαοὺς δὲ λίθους ποίησε Κρονίων:  \nτοὺς δ' ἄρα τῇ δεκάτῃ θάψαν θεοὶ Οὐρανίωνες. \nἣ δ' ἄρα σίτου μνήσατ', ἐπεὶ κάμε δάκρυ χέουσα. \nνῦν δέ που ἐν πέτρῃσιν ἐν οὔρεσιν οἰοπόλοισιν \n", "content_type": "5-lines"}, {"text": "ἐν Σιπύλῳ, ὅθι φασὶ θεάων ἔμμεναι εὐνὰς \nνυμφάων, αἵ τ' ἀμφ' Ἀχελώϊον ἐρρώσαντο, \nἔνθα λίθος περ ἐοῦσα θεῶν ἐκ κήδεα πέσσει. \nἀλλ' ἄγε δὴ καὶ νῶϊ μεδώμεθα δῖε γεραιὲ \nσίτου:  ἔπειτά κεν αὖτε φίλον παῖδα κλαίοισθα \n", "content_type": "5-lines"}, {"text": "Ἴλιον εἰσαγαγών:  πολυδάκρυτος δέ τοι ἔσται. \nἦ καὶ ἀναΐξας ὄϊν ἄργυφον ὠκὺς Ἀχιλλεὺς \nσφάξ':  ἕταροι δ' ἔδερόν τε καὶ ἄμφεπον εὖ κατὰ κόσμον, \nμίστυλλόν τ' ἄρ' ἐπισταμένως πεῖράν τ' ὀβελοῖσιν, \nὄπτησάν τε περιφραδέως, ἐρύσαντό τε πάντα. \n", "content_type": "5-lines"}, {"text": "Αὐτομέδων δ' ἄρα σῖτον ἑλὼν ἐπένειμε τραπέζῃ \nκαλοῖς ἐν κανέοισιν:  ἀτὰρ κρέα νεῖμεν Ἀχιλλεύς. \nοἳ δ' ἐπ' ὀνείαθ' ἑτοῖμα προκείμενα χεῖρας ἴαλλον. \nαὐτὰρ ἐπεὶ πόσιος καὶ ἐδητύος ἐξ ἔρον ἕντο, \nἤτοι Δαρδανίδης Πρίαμος θαύμαζ' Ἀχιλῆα \n", "content_type": "5-lines"}, {"text": "ὅσσος ἔην οἷός τε:  θεοῖσι γὰρ ἄντα ἐῴκει:  \nαὐτὰρ ὃ Δαρδανίδην Πρίαμον θαύμαζεν Ἀχιλλεὺς \nεἰσορόων ὄψίν τ' ἀγαθὴν καὶ μῦθον ἀκούων. \nαὐτὰρ ἐπεὶ τάρπησαν ἐς ἀλλήλους ὁρόωντες, \nτὸν πρότερος προσέειπε γέρων Πρίαμος θεοειδής: \n", "content_type": "5-lines"}, {"text": "λέξον νῦν με τάχιστα διοτρεφές, ὄφρα καὶ ἤδη \nὕπνῳ ὕπο γλυκερῷ ταρπώμεθα κοιμηθέντες: \nοὐ γάρ πω μύσαν ὄσσε ὑπὸ βλεφάροισιν ἐμοῖσιν \nἐξ οὗ σῇς ὑπὸ χερσὶν ἐμὸς πάϊς ὤλεσε θυμόν, \nἀλλ' αἰεὶ στενάχω καὶ κήδεα μυρία πέσσω \n", "content_type": "5-lines"}, {"text": "αὐλῆς ἐν χόρτοισι κυλινδόμενος κατὰ κόπρον. \nνῦν δὴ καὶ σίτου πασάμην καὶ αἴθοπα οἶνον \nλαυκανίης καθέηκα:  πάρος γε μὲν οὔ τι πεπάσμην. \nἦ ῥ', Ἀχιλεὺς δ' ἑτάροισιν ἰδὲ δμῳῇσι κέλευσε \nδέμνι' ὑπ' αἰθούσῃ θέμεναι καὶ ῥήγεα καλὰ \n", "content_type": "5-lines"}, {"text": "πορφύρε' ἐμβαλέειν, στορέσαι τ' ἐφύπερθε τάπητας, \nχλαίνας τ' ἐνθέμεναι οὔλας καθύπερθεν ἕσασθαι. \nαἳ δ' ἴσαν ἐκ μεγάροιο δάος μετὰ χερσὶν ἔχουσαι, \nαἶψα δ' ἄρα στόρεσαν δοιὼ λέχε' ἐγκονέουσαι. \nτὸν δ' ἐπικερτομέων προσέφη πόδας ὠκὺς Ἀχιλλεύς: \n", "content_type": "5-lines"}, {"text": "ἐκτὸς μὲν δὴ λέξο γέρον φίλε, μή τις Ἀχαιῶν \nἐνθάδ' ἐπέλθῃσιν βουληφόρος, οἵ τέ μοι αἰεὶ \nβουλὰς βουλεύουσι παρήμενοι, ἣ θέμις ἐστί:  \nτῶν εἴ τίς σε ἴδοιτο θοὴν διὰ νύκτα μέλαιναν, \nαὐτίκ' ἂν ἐξείποι Ἀγαμέμνονι ποιμένι λαῶν, \n", "content_type": "5-lines"}, {"text": "καί κεν ἀνάβλησις λύσιος νεκροῖο γένηται. \nἀλλ' ἄγε μοι τόδε εἰπὲ καὶ ἀτρεκέως κατάλεξον, \nποσσῆμαρ μέμονας κτερεϊζέμεν Ἕκτορα δῖον, \nὄφρα τέως αὐτός τε μένω καὶ λαὸν ἐρύκω. \nτὸν δ' ἠμείβετ' ἔπειτα γέρων Πρίαμος θεοειδής: \n", "content_type": "5-lines"}, {"text": "εἰ μὲν δή μ' ἐθέλεις τελέσαι τάφον Ἕκτορι δίῳ, \nὧδέ κέ μοι ῥέζων Ἀχιλεῦ κεχαρισμένα θείης. \nοἶσθα γὰρ ὡς κατὰ ἄστυ ἐέλμεθα, τηλόθι δ' ὕλη \nἀξέμεν ἐξ ὄρεος, μάλα δὲ Τρῶες δεδίασιν. \nἐννῆμαρ μέν κ' αὐτὸν ἐνὶ μεγάροις γοάοιμεν, \n", "content_type": "5-lines"}, {"text": "τῇ δεκάτῃ δέ κε θάπτοιμεν δαινῦτό τε λαός, \nἑνδεκάτῃ δέ κε τύμβον ἐπ' αὐτῷ ποιήσαιμεν, \nτῇ δὲ δυωδεκάτῃ πολεμίξομεν εἴ περ ἀνάγκη. \nτὸν δ' αὖτε προσέειπε ποδάρκης δῖος Ἀχιλλεύς: \nἔσται τοι καὶ ταῦτα γέρον Πρίαμ' ὡς σὺ κελεύεις: \n", "content_type": "5-lines"}, {"text": "σχήσω γὰρ πόλεμον τόσσον χρόνον ὅσσον ἄνωγας. \nὣς ἄρα φωνήσας ἐπὶ καρπῷ χεῖρα γέροντος \nἔλλαβε δεξιτερήν, μή πως δείσει' ἐνὶ θυμῷ. \nοἳ μὲν ἄρ' ἐν προδόμῳ δόμου αὐτόθι κοιμήσαντο \nκῆρυξ καὶ Πρίαμος πυκινὰ φρεσὶ μήδε' ἔχοντες, \n", "content_type": "5-lines"}, {"text": "αὐτὰρ Ἀχιλλεὺς εὗδε μυχῷ κλισίης ἐϋπήκτου:  \nτῷ δὲ Βρισηῒς παρελέξατο καλλιπάρῃος. \nἄλλοι μέν ῥα θεοί τε καὶ ἀνέρες ἱπποκορυσταὶ \nεὗδον παννύχιοι μαλακῷ δεδμημένοι ὕπνῳ:  \nἀλλ' οὐχ Ἑρμείαν ἐριούνιον ὕπνος ἔμαρπτεν \n", "content_type": "5-lines"}, {"text": "ὁρμαίνοντ' ἀνὰ θυμὸν ὅπως Πρίαμον βασιλῆα \nνηῶν ἐκπέμψειε λαθὼν ἱεροὺς πυλαωρούς. \nστῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:  \nὦ γέρον οὔ νύ τι σοί γε μέλει κακόν, οἷον ἔθ' εὕδεις \nἀνδράσιν ἐν δηΐοισιν, ἐπεί σ' εἴασεν Ἀχιλλεύς. \n", "content_type": "5-lines"}, {"text": "καὶ νῦν μὲν φίλον υἱὸν ἐλύσαο, πολλὰ δ' ἔδωκας: \nσεῖο δέ κε ζωοῦ καὶ τρὶς τόσα δοῖεν ἄποινα \nπαῖδες τοὶ μετόπισθε λελειμμένοι, αἴ κ' Ἀγαμέμνων \nγνώῃ σ' Ἀτρεΐδης, γνώωσι δὲ πάντες Ἀχαιοί. \nὣς ἔφατ', ἔδεισεν δ' ὃ γέρων, κήρυκα δ' ἀνίστη. \n", "content_type": "5-lines"}, {"text": "τοῖσιν δ' Ἑρμείας ζεῦξ' ἵππους ἡμιόνους τε, \nῥίμφα δ' ἄρ' αὐτὸς ἔλαυνε κατὰ στρατόν, οὐδέ τις ἔγνω. \nἀλλ' ὅτε δὴ πόρον ἷξον ἐϋρρεῖος ποταμοῖο \nΞάνθου δινήεντος, ὃν ἀθάνατος τέκετο Ζεύς, \nἙρμείας μὲν ἔπειτ' ἀπέβη πρὸς μακρὸν Ὄλυμπον, \n", "content_type": "5-lines"}, {"text": "Ἠὼς δὲ κροκόπεπλος ἐκίδνατο πᾶσαν ἐπ' αἶαν, \nοἳ δ' εἰς ἄστυ ἔλων οἰμωγῇ τε στοναχῇ τε \nἵππους, ἡμίονοι δὲ νέκυν φέρον. οὐδέ τις ἄλλος \nἔγνω πρόσθ' ἀνδρῶν καλλιζώνων τε γυναικῶν, \nἀλλ' ἄρα Κασσάνδρη ἰκέλη χρυσῇ Ἀφροδίτῃ \n", "content_type": "5-lines"}, {"text": "Πέργαμον εἰσαναβᾶσα φίλον πατέρ' εἰσενόησεν \nἑσταότ' ἐν δίφρῳ, κήρυκά τε ἀστυβοώτην:  \nτὸν δ' ἄρ' ἐφ' ἡμιόνων ἴδε κείμενον ἐν λεχέεσσι:  \nκώκυσέν τ' ἄρ' ἔπειτα γέγωνέ τε πᾶν κατὰ ἄστυ:  \nὄψεσθε Τρῶες καὶ Τρῳάδες Ἕκτορ' ἰόντες, \n", "content_type": "5-lines"}, {"text": "εἴ ποτε καὶ ζώοντι μάχης ἐκνοστήσαντι \nχαίρετ', ἐπεὶ μέγα χάρμα πόλει τ' ἦν παντί τε δήμῳ. \nὣς ἔφατ', οὐδέ τις αὐτόθ' ἐνὶ πτόλεϊ λίπετ' ἀνὴρ \nοὐδὲ γυνή:  πάντας γὰρ ἀάσχετον ἵκετο πένθος: \nἀγχοῦ δὲ ξύμβληντο πυλάων νεκρὸν ἄγοντι. \n", "content_type": "5-lines"}, {"text": "πρῶται τόν γ' ἄλοχός τε φίλη καὶ πότνια μήτηρ \nτιλλέσθην ἐπ' ἄμαξαν ἐΰτροχον ἀΐξασαι \nἁπτόμεναι κεφαλῆς: κλαίων δ' ἀμφίσταθ' ὅμιλος. \nκαί νύ κε δὴ πρόπαν ἦμαρ ἐς ἠέλιον καταδύντα \nἝκτορα δάκρυ χέοντες ὀδύροντο πρὸ πυλάων, \n", "content_type": "5-lines"}, {"text": "εἰ μὴ ἄρ' ἐκ δίφροιο γέρων λαοῖσι μετηύδα:  \nεἴξατέ μοι οὐρεῦσι διελθέμεν:  αὐτὰρ ἔπειτα \nἄσεσθε κλαυθμοῖο, ἐπὴν ἀγάγωμι δόμον δέ. \nὣς ἔφαθ', οἳ δὲ διέστησαν καὶ εἶξαν ἀπήνῃ. \nοἳ δ' ἐπεὶ εἰσάγαγον κλυτὰ δώματα, τὸν μὲν ἔπειτα \n", "content_type": "5-lines"}, {"text": "τρητοῖς ἐν λεχέεσσι θέσαν, παρὰ δ' εἷσαν ἀοιδοὺς \nθρήνων ἐξάρχους, οἵ τε στονόεσσαν ἀοιδὴν \nοἳ μὲν ἄρ' ἐθρήνεον, ἐπὶ δὲ στενάχοντο γυναῖκες. \nτῇσιν δ' Ἀνδρομάχη λευκώλενος ἦρχε γόοιο \nἝκτορος ἀνδροφόνοιο κάρη μετὰ χερσὶν ἔχουσα:  \n", "content_type": "5-lines"}, {"text": "ἆνερ ἀπ' αἰῶνος νέος ὤλεο, κὰδ δέ με χήρην \nλείπεις ἐν μεγάροισι:  πάϊς δ' ἔτι νήπιος αὔτως \nὃν τέκομεν σύ τ' ἐγώ τε δυσάμμοροι, οὐδέ μιν οἴω \nἥβην ἵξεσθαι:  πρὶν γὰρ πόλις ἥδε κατ' ἄκρης \nπέρσεται:  ἦ γὰρ ὄλωλας ἐπίσκοπος, ὅς τέ μιν αὐτὴν \n", "content_type": "5-lines"}, {"text": "ῥύσκευ, ἔχες δ' ἀλόχους κεδνὰς καὶ νήπια τέκνα, \nαἳ δή τοι τάχα νηυσὶν ὀχήσονται γλαφυρῇσι, \nκαὶ μὲν ἐγὼ μετὰ τῇσι:  σὺ δ' αὖ τέκος ἢ ἐμοὶ αὐτῇ \nἕψεαι, ἔνθά κεν ἔργα ἀεικέα ἐργάζοιο \nἀθλεύων πρὸ ἄνακτος ἀμειλίχου, ἤ τις Ἀχαιῶν \n", "content_type": "5-lines"}, {"text": "ῥίψει χειρὸς ἑλὼν ἀπὸ πύργου λυγρὸν ὄλεθρον \nχωόμενος, ᾧ δή που ἀδελφεὸν ἔκτανεν Ἕκτωρ \nἢ πατέρ' ἠὲ καὶ υἱόν, ἐπεὶ μάλα πολλοὶ Ἀχαιῶν \nἝκτορος ἐν παλάμῃσιν ὀδὰξ ἕλον ἄσπετον οὖδας. \nοὐ γὰρ μείλιχος ἔσκε πατὴρ τεὸς ἐν δαῒ λυγρῇ:  \n", "content_type": "5-lines"}, {"text": "τὼ καί μιν λαοὶ μὲν ὀδύρονται κατὰ ἄστυ, \nἀρητὸν δὲ τοκεῦσι γόον καὶ πένθος ἔθηκας \nἝκτορ:  ἐμοὶ δὲ μάλιστα λελείψεται ἄλγεα λυγρά. \nοὐ γάρ μοι θνῄσκων λεχέων ἐκ χεῖρας ὄρεξας, \nοὐδέ τί μοι εἶπες πυκινὸν ἔπος, οὗ τέ κεν αἰεὶ \n", "content_type": "5-lines"}, {"text": "μεμνῄμην νύκτάς τε καὶ ἤματα δάκρυ χέουσα. \nὣς ἔφατο κλαίουσ', ἐπὶ δὲ στενάχοντο γυναῖκες. \nτῇσιν δ' αὖθ' Ἑκάβη ἁδινοῦ ἐξῆρχε γόοιο:  \nἝκτορ ἐμῷ θυμῷ πάντων πολὺ φίλτατε παίδων, \nἦ μέν μοι ζωός περ ἐὼν φίλος ἦσθα θεοῖσιν:  \n", "content_type": "5-lines"}, {"text": "οἳ δ' ἄρα σεῦ κήδοντο καὶ ἐν θανάτοιό περ αἴσῃ. \nἄλλους μὲν γὰρ παῖδας ἐμοὺς πόδας ὠκὺς Ἀχιλλεὺς \nπέρνασχ' ὅν τιν' ἕλεσκε πέρην ἁλὸς ἀτρυγέτοιο, \nἐς Σάμον ἔς τ' Ἴμβρον καὶ Λῆμνον ἀμιχθαλόεσσαν:  \nσεῦ δ' ἐπεὶ ἐξέλετο ψυχὴν ταναήκεϊ χαλκῷ, \n", "content_type": "5-lines"}, {"text": "πολλὰ ῥυστάζεσκεν ἑοῦ περὶ σῆμ' ἑτάροιο \nΠατρόκλου, τὸν ἔπεφνες: ἀνέστησεν δέ μιν οὐδ' ὧς. \nνῦν δέ μοι ἑρσήεις καὶ πρόσφατος ἐν μεγάροισι \nκεῖσαι, τῷ ἴκελος ὅν τ' ἀργυρότοξος Ἀπόλλων \nοἷς ἀγανοῖσι βέλεσσιν ἐποιχόμενος κατέπεφνεν. \n", "content_type": "5-lines"}, {"text": "ὣς ἔφατο κλαίουσα, γόον δ' ἀλίαστον ὄρινε. \nτῇσι δ' ἔπειθ' Ἑλένη τριτάτη ἐξῆρχε γόοιο:  \nἝκτορ ἐμῷ θυμῷ δαέρων πολὺ φίλτατε πάντων, \nἦ μέν μοι πόσις ἐστὶν Ἀλέξανδρος θεοειδής, \nὅς μ' ἄγαγε Τροίηνδ':  ὡς πρὶν ὤφελλον ὀλέσθαι. \n", "content_type": "5-lines"}, {"text": "ἤδη γὰρ νῦν μοι τόδε εἰκοστὸν ἔτος ἐστὶν \nἐξ οὗ κεῖθεν ἔβην καὶ ἐμῆς ἀπελήλυθα πάτρης: \nἀλλ' οὔ πω σεῦ ἄκουσα κακὸν ἔπος οὐδ' ἀσύφηλον:  \nἀλλ' εἴ τίς με καὶ ἄλλος ἐνὶ μεγάροισιν ἐνίπτοι \nδαέρων ἢ γαλόων ἢ εἰνατέρων εὐπέπλων, \n", "content_type": "5-lines"}, {"text": "ἢ ἑκυρή, ἑκυρὸς δὲ πατὴρ ὣς ἤπιος αἰεί, \nἀλλὰ σὺ τὸν ἐπέεσσι παραιφάμενος κατέρυκες \nσῇ τ' ἀγανοφροσύνῃ καὶ σοῖς ἀγανοῖς ἐπέεσσι. \nτὼ σέ θ' ἅμα κλαίω καὶ ἔμ' ἄμμορον ἀχνυμένη κῆρ:  \nοὐ γάρ τίς μοι ἔτ' ἄλλος ἐνὶ Τροίῃ εὐρείῃ \n", "content_type": "5-lines"}, {"text": "ἤπιος οὐδὲ φίλος, πάντες δέ με πεφρίκασιν. \nὣς ἔφατο κλαίουσ', ἐπὶ δ' ἔστενε δῆμος ἀπείρων. \nλαοῖσιν δ' ὃ γέρων Πρίαμος μετὰ μῦθον ἔειπεν:  \nἄξετε νῦν Τρῶες ξύλα ἄστυ δέ, μὴ δέ τι θυμῷ \nδείσητ' Ἀργείων πυκινὸν λόχον:  ἦ γὰρ Ἀχιλλεὺς \n", "content_type": "5-lines"}, {"text": "πέμπων μ' ὧδ' ἐπέτελλε μελαινάων ἀπὸ νηῶν \nμὴ πρὶν πημανέειν πρὶν δωδεκάτη μόλῃ ἠώς. \nὣς ἔφαθ', οἳ δ' ὑπ' ἀμάξῃσιν βόας ἡμιόνους τε \nζεύγνυσαν, αἶψα δ' ἔπειτα πρὸ ἄστεος ἠγερέθοντο. \nἐννῆμαρ μὲν τοί γε ἀγίνεον ἄσπετον ὕλην:  \n", "content_type": "5-lines"}, {"text": "ἀλλ' ὅτε δὴ δεκάτη ἐφάνη φαεσίμβροτος ἠώς, \nκαὶ τότ' ἄρ' ἐξέφερον θρασὺν Ἕκτορα δάκρυ χέοντες, \nἐν δὲ πυρῇ ὑπάτῃ νεκρὸν θέσαν, ἐν δ' ἔβαλον πῦρ. \nἦμος δ' ἠριγένεια φάνη ῥοδοδάκτυλος Ἠώς, \nτῆμος ἄρ' ἀμφὶ πυρὴν κλυτοῦ Ἕκτορος ἔγρετο λαός. \n", "content_type": "5-lines"}, {"text": "αὐτὰρ ἐπεί ῥ' ἤγερθεν ὁμηγερέες τ' ἐγένοντο \nπρῶτον μὲν κατὰ πυρκαϊὴν σβέσαν αἴθοπι οἴνῳ \nπᾶσαν, ὁπόσσον ἐπέσχε πυρὸς μένος: αὐτὰρ ἔπειτα \nὀστέα λευκὰ λέγοντο κασίγνητοί θ' ἕταροί τε \nμυρόμενοι, θαλερὸν δὲ κατείβετο δάκρυ παρειῶν. \n", "content_type": "5-lines"}, {"text": "καὶ τά γε χρυσείην ἐς λάρνακα θῆκαν ἑλόντες \nπορφυρέοις πέπλοισι καλύψαντες μαλακοῖσιν. \nαἶψα δ' ἄρ' ἐς κοίλην κάπετον θέσαν, αὐτὰρ ὕπερθε \nπυκνοῖσιν λάεσσι κατεστόρεσαν μεγάλοισι:  \nῥίμφα δὲ σῆμ' ἔχεαν, περὶ δὲ σκοποὶ ἥατο πάντῃ, \n", "content_type": "5-lines"}, {"text": "μὴ πρὶν ἐφορμηθεῖεν ἐϋκνήμιδες Ἀχαιοί. \nχεύαντες δὲ τὸ σῆμα πάλιν κίον:  αὐτὰρ ἔπειτα \nεὖ συναγειρόμενοι δαίνυντ' ἐρικυδέα δαῖτα \nδώμασιν ἐν Πριάμοιο διοτρεφέος βασιλῆος. \nὣς οἵ γ' ἀμφίεπον τάφον Ἕκτορος ἱπποδάμοιο. \n", "content_type": "5-lines"}]}], "title": "Iliad (Greek). Machine readable text"}